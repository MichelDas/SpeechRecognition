একদিকে চলছে গোলচত্বর নির্মাণ ও অন্যদিকে সড়ক মেরামত। এতে করে ঢাকা-বগুড়া মহাসড়কের সিরাজগঞ্জের হাটিকুমরুল মোড় দিয়ে যানবাহন ঠিকমতো চলাচল করতে পারছে না। সৃষ্টি হচ্ছে দীর্ঘ যানজটের  ছবি: প্রথম আলোঢাকায় আসার জন্য বগুড়া থেকে সকাল সাড়ে সাতটার বাসে উঠেছিলেন বেসরকারি বিশ্ববিদ্যালয়ের ছাত্রী নাছিজা আলম। কথা ছিল দুপুরেই ঢাকায় পৌঁছে যাবেন। কিন্তু সকাল থেকে দুপুর, দুপুর থেকে রাত—মেয়ের পৌঁছানোর খবর আসে না। একপর্যায়ে চার্জ শেষ হয়ে তাঁর মুঠোফোনও বন্ধ হয়ে যায়। অজানা আশঙ্কায় বাড়িতে শুরু হয় কান্নাকাটি। শেষ পর্যন্ত রাত আড়াইটায় মেয়ের ঢাকায় পৌঁছার খবর পান মা। ঢাকা-বগুড়া মহাসড়ক এখন কতটা বেহাল, তা বোঝাতে নাছিজার পরিবারের এই তিক্ত অভিজ্ঞতার কথা জানালেন তাঁর এক প্রতিবেশী।

ঢাকা থেকে বগুড়ার সড়কপথে দূরত্ব ১৯০ কিলোমিটার। গুগল ম্যাপে বাসে এই পথ পেরোনোর সময় দেওয়া আছে পাঁচ ঘণ্টা। এই পথে নিয়মিত চলাচলকারী এক পরিবহনশ্রমিক বললেন, বঙ্গবন্ধু সেতু হওয়ার আগে ঢাকা থেকে বগুড়ায় যেতে বড় জোর ছয় ঘণ্টা লাগত। এখন লাগছে কমপক্ষে নয় ঘণ্টা। তিনি বলেন, সড়কের যে অবস্থা, তাতে আসন্ন ঈদুল আজহার সময় পরিস্থিতি হবে ভয়াবহ। আর বৃষ্টি হলে তো রক্ষা নেই।

সরেজমিনে দেখা গেছে, এই ১৯০ কিলোমিটার সড়কের মধ্যে ১০০ কিলোমিটারের বেশি সড়ক ভাঙাচোরা। এর মধ্যে কিছু এলাকা প্রায় যানবাহন চলাচলের অযোগ্য। মূলত খানাখন্দ, সেতু সংস্কার, চার লেনের চলমান কাজের পাশাপাশি দুর্বল সড়ক ব্যবস্থাপনার কারণে দুর্ভোগ হচ্ছে।

ঢাকা থেকে টাঙ্গাইল হয়ে এলেঙ্গা পর্যন্ত দূরত্ব ৯৪ কিলোমিটার। এই সড়কের চন্দ্রা মোড় থেকে এলেঙ্গা বাজার পর্যন্ত চার লেনের কাজ শুরু হয়েছে। ২০১৮ সালে এই কাজ শেষ হওয়ার কথা। এই কাজের কারণে এ পথ সরু হয়ে গেছে। গত শনিবার দেখা যায়, এই পথে ঢাকার নবীনগর ছাড়ার পর বিড়ম্বনা শুরু হচ্ছে। চন্দ্রা মোড়ে উড়ালসড়কের কাজ চলছে। এ কারণে এক পাশ বন্ধ। যে পাশ খোলা আছে, সেখানে বসেছে কাঁচাবাজার। এতে করে যানবাহন চলাচলের পথ আরও সরু হয়ে গেছে। বাইপাইল থেকে একটু এগোলে কালিয়াকৈর সেতু। পুরাতন সেতুর পাশে নতুন সেতু হচ্ছে। নির্মাণের সরঞ্জাম রাস্তার একপাশে রাখা। তাই গাড়ি আর চলতে পারছে না।

টাঙ্গাইল সড়ক বিভাগ সূত্র জানায়, ঢাকা থেকে বঙ্গবন্ধু সেতুর দূরত্ব ১২০ কিলোমিটার। এর মধ্যে মির্জাপুরের গোড়াই থেকে বঙ্গবন্ধু সেতু পর্যন্ত টাঙ্গাইল জেলার অংশ ৬৫ কিলোমিটার। বাকিটুকু গাজীপুর ও ঢাকা জেলার অংশে।

টাঙ্গাইল অংশ সম্পর্কে টাঙ্গাইল সড়ক ও জনপথের (সওজ) নির্বাহী প্রকৌশলী নূর-ই-আলম বলেন, ঢাকা-টাঙ্গাইল মহাসড়কের টাঙ্গাইল অংশে রাস্তায় তেমন সমস্যা নেই। এই বৃষ্টিতে বিশেষ করে ঈদ সামনে রেখে রাস্তায় যে ছোটখাটো খানাখন্দ ছিল, তা মেরামত করা হয়েছে। যান চলাচলে যাতে কোনো সমস্যার সৃষ্টি না হয়, সেদিকে লক্ষ রেখে সড়ক বিভাগ ও চার লেন প্রকল্প যৌথভাবে কাজ করছে।

টাঙ্গাইলের এলেঙ্গা থেকে মির্জাপুরের গোড়াই পর্যন্ত ৫০ কিলোমিটার রাস্তার মধ্যে কালিহাতীর এলেঙ্গা, দেলদুয়ারের নাটিয়াপাড়া, মির্জাপুরের জামুর্কি এলাকার প্রায় সর্বত্র খানাখন্দ। মির্জাপুর থেকে পাকুল্যা পর্যন্ত সামান্য ভালো। বাকি সব পথ ভাঙাচোরা।







সরেজমিনে দেখা গেছে, এই মহাসড়কে চার লেন প্রকল্পের অনেক স্থানে মাটি ভরাটের কাজ হয়ে গেছে। কোথাও কোথাও সুরকি বিছানো হচ্ছে। ওই সব এলাকায় যানবাহন চার লেনের নির্মাণাধীন অংশ ব্যবহার করতে পারছে। এতে করে একসঙ্গে অনেক যানবাহন এগিয়ে যাচ্ছে। কিন্তু সেতুগুলোর মুখে গিয়ে সব জটলায় পড়ছে। কারণ একটি সেতুরও নির্মাণকাজ শেষ হয়নি। সেগুলো এখনো দুই লেনেই রয়েছে। মির্জাপুরের ধল্লা ও আছিমতলা এবং কালিহাতীর এলেঙ্গা সেতুর কাছে এই দৃশ্য দেখা গেছে।

আবদুল আলী নামের এক বাসচালক বলেন, আগে এই সড়কের জট এড়াতে অনেক যানবাহন টাঙ্গাইল-দেলদুয়ার হয়ে আরিচা সড়কে গিয়ে উঠত। এতে ঢাকা-টাঙ্গাইল মহাসড়কে যানবাহনের চাপ কমত। কিন্তু গত মাসে দেলদুয়ারের সরাতৈল ও চরপাড়ায় দুটি সেতু ভেঙে যাওয়ায় ওই সড়কে যানবাহন চলাচল বন্ধ হয়ে গেছে।

ঢাকায় একটি বেসরকারি বাণিজ্যিক প্রতিষ্ঠানে চাকরিরত টাঙ্গাইল শহরের বিশ্বাস বেতকার অধিবাসী শামীম হাসান বলেন, স্বাভাবিক অবস্থায় ঢাকা থেকে টাঙ্গাইল আড়াই ঘণ্টায় পৌঁছানো যেত। এখন সেই পথে লাগছে পাঁচ থেকে ছয় ঘণ্টা।

বঙ্গবন্ধু সেতুর টোলের দায়িত্বে থাকা এক কর্মচারী বলেন, বঙ্গবন্ধু সেতু চালু হওয়ার পর এই সড়কে প্রতিদিন হাজার তিনেক যানবাহন চলাচল করত। এখন স্বাভাবিক সময়ে প্রতিদিন ১২ হাজারের ওপরে যানবাহন চলাচল করে। সর্বশেষ গত ঈদে প্রতিদিন সর্বোচ্চ ২৭ হাজার পর্যন্ত যানবাহন চলাচল করেছে।

হাইওয়ে পুলিশের গোড়াই থানার ভারপ্রাপ্ত কর্মকর্তা (ওসি) খলিলুর রহমান পাটোয়ারী বলেন, সবকিছু ঠিকঠাক থাকলেও চলতি পথে হঠাৎ কোনো গাড়ি বিকল হয়ে গেলে সড়ক অচল হয়ে যায়।

ঢাকা-বগুড়া মহাসড়কের সিরাজগঞ্জ জেলার অংশে (বঙ্গবন্ধু সেতুর পশ্চিম পাড় থেকে চান্দাইকোনা) প্রতিদিনই কমবেশি যানজট থাকছে। রোববারও এই সড়কের পাচলিয়া থেকে সাহেবগঞ্জ বাজার পর্যন্ত (১০ কিলোমিটারে) প্রায় দুই ঘণ্টা যানজট হয়েছে।

সড়ক ও জনপথ বিভাগ সিরাজগঞ্জের নির্বাহী কার্যালয় সূত্রে জানা গেছে, ঢাকা-বগুড়া মহাসড়কের সিরাজগঞ্জ জেলার আওতায় বঙ্গবন্ধু সেতুর পশ্চিম পার থেকে বগুড়া জেলার সীমান্তবর্তী চান্দাইকোনা পর্যন্ত ৩৯ কিলোমিটার সড়কটির বেশির ভাগ এলাকায় অসংখ্য খানাখন্দ। বিশেষ করে হাটিকুমরুল থেকে চান্দাইকোনা পর্যন্ত ১৭ কিলোমিটার সড়কে যানবাহন চলছে ঘণ্টায় সর্বোচ্চ ৫ থেকে ১০ কিলোমিটার গতিতে। গত ঈদুল ফিতরের সময় সড়কের নলকা ও রয়াহাটি সেতু দুটি ক্ষতিগ্রস্ত হয়। এখন সেতু দুটি মেরামত করা হচ্ছে। ফলে একটি করে গাড়ি পার হচ্ছে। এতে করে পেছেনে যানবাহনের সারি দীর্ঘতর হচ্ছে। এ ছাড়া হাটিকুমরুল গোলচত্বরের পূর্ব দিকে ধোপাকান্দি সেতু পর্যন্ত ৪০০ মিটার এবং গোলচত্বর থেকে চান্দাইকোনা পর্যন্ত ১৭ কিলোমিটার অংশের বিভিন্ন স্থানে মেরামতকাজ শুরু হয়েছে।

সরেজমিনে দেখা গেছে, চান্দাইকোনা থেকে ভূইয়াগাতী পর্যন্ত নয় কিলোমিটার অংশের খানাখন্দে কার্পেটিং করে মেরামত চলছে। বাকি আট কিলোমিটার সড়কের হাটিকুমরুল, করমজা, সাহেবগঞ্জ, দাদপুর, ঘুরকা বেলতলা এলাকার বিভিন্ন অংশে কার্পেটিং তুলে ফেলে ইট বিছানার কাজ শুরু হয়েছে। করমজা, দাদপুর ও সাহেবগঞ্জ এলাকায় ইট বিছানোর ফলে এক লেন দিয়ে যানবাহন চলাচলের অনুমতি দেওয়া হচ্ছে। মহাসড়কের ধোপাকান্দি এলাকায় হাজী পেট্রোল পাম্প থেকে হাটিকুমরুল পর্যন্ত এলাপাতাড়িভাবে গাড়ি রাখায় দুই লেনের হেঁটে চলাও কঠিন হয়ে পড়েছে।

হাটিকুমরুল হাইওয়ে থানার ভারপ্রাপ্ত কর্মকর্তা আব্দুল কাদের জিলানী বলেন, এ পথে চালকেরা ওভারটেক করে যানজট তৈরি করছেন।

সড়ক ও জনপথ বিভাগের সিরাজগঞ্জের নির্বাহী প্রকৌশলী আবু হেনা মোস্তফা কামাল বলেন, সড়ক মেরামত শুরু হওয়ায় কিছুটা যানজটের সৃষ্টি হলেও চালকদের বেপরোয়া গাড়ি চালানোই মূলত যানজটের কারণ। তিনি বলেন, এই সড়কের মেরামতকাজ ঈদের আগেই শেষ হবে।

সিরাজগঞ্জের হাটিকুমরুল থেক বগুড়া শহর পর্যন্ত দূরত্ব ৬৫ কিলোমিটার। এর মধ্যে ২৫ কিলোমিটার বেশি খারাপ। রয়াহাটি থেকে ঘুরকা পর্যন্ত কিছু চলাচলের যোগ্য হলেও বাকি পথে চলা বেশ কষ্টকর। পুরো পথই খানাখন্দে ভরা। এই অংশে ১৫ কোটি টাকা ব্যয়ে সংস্কারকাজ চলছে। কিন্ত বর্ষার কারণে বিটুমিনের কাজ করা যাচ্ছে না বলে ঠিকাদারেরা জানিয়েছেন।

জানতে চাইলে সড়ক ও জনপথ (সওজ) বিভাগের বগুড়ার নির্বাহী প্রকৌশলী মো. আশরাফুজ্জামান প্রথম আলোকে বলেন, এখন মহাসড়কের যেসব জায়গায় যান চলাচল ব্যাহত হচ্ছে, সেসব জায়গায় সওজের নিজস্ব লোকবল দিয়ে জরুরি ভিত্তিতে মেরামত করা হচ্ছে। বর্ষা চলে গেলে সংস্কারকাজ পুরোদমে করা হবে। তবে এই ঈদে মানুষ নির্বিঘ্নে বাড়ি ফিরতে পারবে কি না, তা তিনি নিশ্চিত করে বলতে পারেননি।

শোকাবহ আগস্টে বঙ্গবন্ধুকে স্মরণ করতে গিয়ে আজ তাঁর নিজের শ্রমে-ঘামে-রক্তে গড়া তাঁর স্বপ্নের বাংলাদেশের বিস্ময়কার রূপান্তরের কথা বলতে চাই। স্বাধীনতার পর পরশত-সহস  প্রতিকূলতার মধ্যে যাত্রা শুরু করা বাংলাদেশ ‘তলাবিহীন ঝুড়ি’র অপবাদ মুছে ফেলে আজ সারা পৃথিবীর সামনে অন্তর্ভুক্তিমূলক উন্নয়নের এক রোল মডেল। তিনি বাংলাদেশ স্বাধীন করেছিলেন বলেই তো তা সম্ভব হয়েছে। পাকিস্তান সৃষ্টির গোড়া থেকেই শাসকগোষ্ঠীর কোনো অন্যায়কে বঙ্গবন্ধু বিনা-চ্যালেঞ্জে যেতে দেননি। মূলত অন্যায়ের বিরুদ্ধে বিদ্রোহ-প্রতিবাদ করাই ছিল তাঁর স্বভাব। বঙ্গবন্ধু গভীরভাবে বিশ্বাস করতেন, কৃষির উন্নতি ছাড়া এ দেশের মানুষের প্রকৃত মুক্তি আসতে পারে না। কৃষকরাই এ দেশের প্রাণ। আক্ষরিক অর্থেই তিনি ছিলেন দুখী মানুষের বন্ধু। তাদের দুখ তিনি খুব কাছে থেকে দেখেছেন এবং তরুণ বয়সেই প্রতিজ্ঞা করেছেন সেই দুখ মোচনের জন্য তিনি কাজ করবেন। তাঁর রাজনৈতিক জীবনের বড় এক অংশই কেটেছে কারাগারে। তাঁর লেখা ‘অসমাপ্ত আত্মজীবনী’ ও ‘কারাগারের রোজনামচা’ পড়লেই বোঝা যায় তিনি গরিব-দুখী মানুষের দুখ কতোটা গভীরভাবে বুঝতেন। যারা কারাবন্দি ছিলেন এবং তাঁর রান্নাবান্নাসহ নানা কাজে সাহায্য করতেন সেই সব দুখী মানুষের জীবনের দুখ- বেদনার কথা গভীর মনোযোগ সহকারে শুনতেন। আর মনে মনে ভাবতেন এদের মতো মানুষের দুখ কি করে মোচন করা যায়।


এ বছরের ফেব্রুয়ারিতে ভারত সফরে নেটে বোলিং করেছেন মিচেল সুয়েপসন। ছবি: এএফপিমিচেল স্টার্ক যে বাংলাদেশ সফরে নেই, সেটা গত জুনে অস্ট্রেলিয়ার দল ঘোষণার সময় জানা গেছে। তাঁর জায়গায় কোনো পেসারকে না নিয়ে লেগ স্পিনার মিচেল সুয়েপসনকে কেন নেওয়া হয়েছে, সেটি পরিষ্কার করে দিয়েছেন, ক্রিকেট অস্ট্রেলিয়ার (সিএ) প্রধান নির্বাচক ট্রেভর হন্স। 

দলে একজন বাড়তি স্পিনার নিয়ে অস্ট্রেলিয়া আসছে অবশ্যই বাংলাদেশের কন্ডিশনের কথা বিবেচনা করে। ১৪টি প্রথম শ্রেণিতে ৪১ উইকেট নেওয়া সুয়েপসনের এখনো পা রাখা হয়নি আন্তর্জাতিক ক্রিকেটে। ২৩ বছর বয়সী এই স্পিনার সর্বশেষ প্রথম শ্রেণির ম্যাচ খেলেছেন গত ডিসেম্বরে, শেফিল্ড শিল্ডে পশ্চিম অস্ট্রেলিয়ার বিপক্ষে। শেফিল্ড শিল্ডে কুইন্সল্যান্ডের হয়ে খুব যে দারুণ বোলিং করেছেন, তা নয়। ৪ ম্যাচে উইকেট নিয়েছেন ১০টি। ৪৩ গড় আর ৪.৩৫ ইকোনমি বলছে, উইকেটের জন্য তাঁকে যথেষ্ট রান খরচ করতে হয়েছে।
জানুয়ারিতে বিগ ব্যাশ খেলার পর প্রতিযোগিতামূলক ক্রিকেটই খেলা হয়নি সুয়েপসনের। তবুও কেন বাংলাদেশ সফরে তাঁকে নেওয়া? সুয়েপসন অনেক দিন ধরেই আছেন জাতীয় দলের ‘পাইপলাইনে’। অস্ট্রেলিয়ার ন্যাশনাল পারফরম্যান্স (বাংলাদেশে যেটি এইচপি) দলের হয়ে গত বছর ভারত সফর করেছেন। গত বছর জুলাইয়ে একই দলের হয়ে সফর করেছেন শ্রীলঙ্কাতেও। একই সময়ে অস্ট্রেলিয়ার মূল দলও ছিল শ্রীলঙ্কা সফরে। ভারত সফরের অভিজ্ঞতা কাজে লাগাতে সুয়েপসন তখন বোলিং করেছেন স্মিথদের নেটে।
সেখানেই সুয়েপসনের বোলিংয়ে মুগ্ধ হন অস্ট্রেলীয় অধিনায়ক স্টিভেন স্মিথ। ক্রিকেট অস্ট্রেলিয়ার ওয়েবসাইটে লেখা এক কলামে তিনি লেখেন, ‘আমাকে বলতে হবে, কিছু তরুণ স্পিনারকে দেখে মুগ্ধ হয়েছি। এক সেশনে কুইন্সল্যান্ডের লেগি সুয়েপসন আমার নজর কেড়েছে।...সে এখনো তরুণ। যেভাবে দ্রুত উন্নতি করছে, এটা ধরে রাখতে পারলে উজ্জ্বল ভবিষ্যৎ আছে তার।’
সুয়েপসনের সামনে জাতীয় দলের দরজাটা প্রায় খুলেই গিয়েছিল গত ফেব্রুয়ারিতে। অ্যাডাম জাম্পাকে না নিয়ে ভারত সফরে অস্ট্রেলিয়া দলে জায়গা দেওয়া হয় তরুণ এই লেগ স্পিনারকে। যদিও চার টেস্টের সিরিজে তাঁর সুযোগ মেলেনি একাদশে। অস্ট্রেলিয়া টিম ম্যানেজমেন্ট তাঁকে দলে রেখেছিল আসলে জাতীয় দলের ড্রেসিংরুমের সঙ্গে পরিচয় করে দিতে। জাতীয় দলের ড্রেসিংরুমে থাকার অভিজ্ঞতা ভীষণ রোমাঞ্চিত করেছে সুয়েপসনকে, ‘আগে একটু-আধটু টেস্ট ব্যাটসম্যানদের নেটে বোলিং করেছি। তবে ড্রেসিংরুমে কখনো তাদের সঙ্গে বসা হয়নি। এটা আমার জন্য অনেক বড় ব্যাপার ছিল। তাদের পাশে বসতে পেরে মনে হয়েছে এটা কত বড় মঞ্চ। একটা ম্যাচও খেলার সুযোগ পাইনি, তবুও বিরাট অভিজ্ঞতা হয়েছে। দলের সব খেলোয়াড়ের সঙ্গে অনেক কথা হয়েছে। অনেক কিছু শিখেছি।’
বাংলাদেশ সফরে সুয়েপসনের টেস্ট অভিষেক হবে কি না, এখনই বলার উপায় নেই। সুয়েপসন বিষয়টি সময়ের হাতে ছেড়ে দিচ্ছেন, ‘স্কোয়াডে সবার শেষে সুযোগ পেয়েছি। দলে থাকা অন্য দুই স্পিনার (অ্যাশটন অ্যাগার ও নাথান লায়ন) তাই আমার আগেই থাকবে। তবে আপনি জানেন না সামনে কী হবে, কী ধরনের পিচ অপেক্ষা করছে আমাদের জন্য।’
ন্যাশনাল পারফরম্যান্স দলে রেখে ভারত-শ্রীলঙ্কা সফরে পাঠানো, পরে স্মিথদের সঙ্গে ভারত সফরে রাখা—হুট করে টেস্টের টুপি না দিয়ে দীর্ঘদিন ধরে তৈরি করা হচ্ছে সুয়েপসনকে। পরিচর্যা-পর্ব শেষে এবার বাংলাদেশ সফরে তরুণ লেগির কাছ থেকে তাহলে ফল চাইবে অস্ট্রেলিয়া! সূত্র: ক্রিকেট অস্ট্রেলিয়া।




ভালবেসে বাবার সম্পত্তি ছেড়ে ‘ফুটপাথে’ রাজকন্যা
নিজস্ব প্রতিবেদন
৬ অগস্ট, ২০১৭, ১২:৫৩:৩১
|
শেষ আপডেট: ৬ অগস্ট, ২০১৭, ১২:৫২:৩৩
AddThis Sharing Buttons
Share to Facebook52.3KShare to WhatsAppShare to TwitterShare to More194
francis and khoo
ফ্রান্সিসের সঙ্গে খু। ছবি: ফেসবুক।

ভালবেসে ‘রাজপ্রাসাদ’ ছাড়লেন রাজকন্যা। মহল ছেড়ে চলে এলেন ‘ফুটপাথে’।

মালয়েশিয়ার বিজনেস টাইকুন ক্যা পেঙ্গ। মালয়েশিয়ার অন্যতম ধনী ব্যক্তি। তাঁর একমাত্র মেয়ে অ্যাঞ্জেলাইন ফ্রান্সিস খু। জন্মের পর থেকেই বিলাসবহুল জীবন ভোগ করে আসছেন খু। কিন্তু সেই বিষয়-সম্পত্তি, বিলাসিতাকে এক নিমেষে ছেড়ে হাত ধরলেন অতি সাধারণ এক যুবকের। সম্প্রতি এই ঘটনাটি ঘটেছে ইংল্যান্ডের ওয়েলস-এ। 

মালয়েশিয়ার জন্ম হলেও ২০০১ সালে পড়াশোনার জন্য ইংল্যান্ডে পাড়ি দেন খু। ২০০৮ সালে অক্সফোর্ড বিশ্ববিদ্যালয়ে স্নাতকোত্তর করার সময়ই জেদিদিহ ফ্রান্সিস নামে এক যুবকের সঙ্গে আলাপ হয় তাঁর। ফ্রান্সিসের জন্ম ক্যারিবিয়ানে। তিনি পেমব্রোক কলেজের ডেটা বিষয়ক গবেষক। আস্তে আস্তে তাঁদের সম্পর্ক গভীর হয়। ফ্রান্সিসকে ভালবেসে ফেলেন খু।

আরও পড়ুন:
পর্ন সাইটে বেচতে হাত-মুখ বেঁধে সুটকেসে ভরে অপহরণের চেষ্টা মডেলকে
রাখি গিফট! কিডনি দিয়ে ভাইকে নতুন জীবন দিল দিদি

কিন্তু কোটিপতি বাবা যে এই সম্পর্ক মানবেন না তা বেশ ভাল করেই টের পাচ্ছিলেন খু। তা সত্ত্বেও তাঁদের সম্পর্কের কথা বাবাকে জানান তিনি। মেয়ের উপর ভীষণ রেগে যান খু-র বাবা। সটান না করে দেন এই বিয়েতে। খু-য়ের সামনে দু’টো রাস্তা খোলা ছিল। এক, ফ্রান্সিসকে ভুলে যাওয়া আর দুই, বাবার বিরুদ্ধে গিয়ে তাঁকে বিয়ে করা। কিন্তু বাবার বিরুদ্ধে যাওয়াটা মোটেই সহজ ছিল না। কারণ সেক্ষেত্রে বিসর্জন দিতে হত তাঁর এত দিনের অভ্যাসকে। বিসর্জন দিতে হত তাঁর বিলাসবহুল জীবনকে। খু সেটাই করলেন। ফ্রান্সিসের ভালবাসার সঙ্গে যে আর কোনও সম্পদের তুলনা করা যায় না, সেটা বুঝিয়ে দিলেন। প্রাসাদ, সম্পত্তি সমস্ত ছেড়ে হাত ধরে নিলেন ফ্রান্সিসের।

সম্প্রতি তাঁরা বিয়ে করেছেন। বন্ধুবান্ধব-সহ মোট ৩০ জনকে নিয়ে পেমব্রোক কলেজ ক্যাম্পাসেই এই বিয়ের অনুষ্ঠান হয়। নব দম্পতি বর্তমানে কলেজের লজে থাকেন। পড়াশুনার পাশাপাশি একটা চাকরিও খুঁজছেন খু।


সে কারণে যখনই দেশ পরিচালনার সুযোগ পেয়েছেন তখনই তাদের জন্য কিছু না কিছু করার উদ্যোগ নিয়েছেন। বিশেষ করে স্বাধীনতা সংগ্রাম শেষে বঙ্গবন্ধু যখন যুদ্ধবিধ্বস্ত বাংলদেশের পুনর্গঠন ও অর্থনৈতিক মুক্তি অর্জনের জন্য এক মনে কাজ করছিলেন তখনই ঘাতকের নির্মম বুলেট তাঁকে জনগণের কাছ থেকে শারীরিকভাবে কেড়ে নেয়। বঙ্গবন্ধু প্রায়ই বলতেন- “এ স্বাধীনতা আমার ব্যর্থ হয়ে যাবে যদি আমার বাংলার মানুষ পেট ভরে ভাত না খায়। এ স্বাধীনতা আমার পূর্ণ হবে না যদি আমার মা বোনেরা কাপড় না পায়। এ স্বাধীনতা আমার পূর্ণ হবে না যদি যুবক শ্রেণি চাকরি না পায় বা কাজ না পায়”। মাত্র সাড়ে তিন বছরের দেশ শাসনের মাধ্যমে তিনি যুদ্ধবিধ্বস্ত বাংলাদেশের রাস্তাঘাট, সেতু, রেল, বন্দরসহ সকল ভৌত অবকাঠামো পুনর্নির্মাণে সফল হয়েছিলেন। বাংলাদেশ ব্যাংক, স্কুল, কলেজ, বিশ্ববিদ্যালয়, হাসপাতালসহ সামাজিক অবকাঠামো পুনর্নির্মাণ করতে সক্ষম হন। স্বল্পতম সময়ে দেশের সংবিধান, প্রথম পঞ্চবার্ষিকী পরিকল্পনা তৈরি করেন। আরো হয়তো অনেক কিছুই তিনি করতে পারতেন। কিন্তু ষড়যন্ত্রকারীদের বুলেটে স্তব্ধ হয়ে যায় এই মহাপ্রাণ।

আজ দেশ চালানোর ভার তাঁরই সুযোগ্য কন্যা প্রধানমন্ত্রী শেখ হাসিনার কাঁধে। যদি আজকের উন্নয়ন পরিকল্পনার দিকে দেখি, সেটা রূপকল্প ২০২১ হোক বা সপ্তম পঞ্চবার্ষিকী পরিকল্পনা, আমরা বঙ্গবন্ধুর কথাগুলোরই প্রতিফলন দেখতে পাই। বঙ্গবন্ধুর কৃষি ভাবনার আলোকেই বর্তমান সরকার কল্যাণধর্মী ও কৃষকবান্ধব উন্নয়ন কৌশল গ্রহণ করেছে।

সাবেক গভর্নর,  বাংলাদেশ ব্যাংক

ইত্তেফাক



সংবিধানের ষোড়শ সংশোধনী অবৈধ ঘোষণার রায়ের সঙ্গে দ্বিমত প্রকাশ করেছেন আইন কমিশনের চেয়ারম্যান সাবেক প্রধান বিচারপতি এ বি এম খায়রুল হক; ওই রায়ে প্রধান বিচারপতি সুরেন্দ্র কুমার সিনহার কিছু পর্যবেক্ষণ নিয়ে করেছেন কঠোর সমালোচনা।
Related Stories

    ষোড়শ সংশোধনী বাতিলের রায়ে ফিরল সুপ্রিম জুডিশিয়াল কাউন্সিল

সর্বোচ্চ আদালতের ওই রায়কে তিনি বলেছেন ‘পূর্ব ধারণা প্রসূত’, সংসদ সদস্যদের নিয়ে প্রধান বিচারপতির পর্যবেক্ষণকে তার ‘অপ্রাসঙ্গিক’ মনে হয়েছে, শব্দ চয়নে তিনি দেখতে পাচ্ছেন ‘অপরিপক্কতা’।    

২০১০ সালের সেপ্টেম্বর থেকে ২০১১ সালের মে পর্যন্ত প্রধান বিচারপতির দায়িত্ব পালন করা খায়রুল হক বুধবার আইন কমিশনে এক সংবাদ সম্মেলনে বলেন, বাংলাদেশ যেহেতু প্রজাতন্ত্র, সেহেতু জনগণের প্রতিনিধিত্বকারী সংসদের কাছে বিচারকদেরও জবাবদিহিতা থাকার কথা। কিন্তু ষোড়শ সংশোধনী বাতিলের ফলে তা আর থাকল না।

“আমরা এতকাল জেনে এসেছি, দিস ইজ পিপলস রিপাবলিক অব বাংলাদেশ, কিন্তু এ রায়ের পরে মনে হচ্ছে, উই আর নো লংগার ইন দি পিপলস রিপাবলিক অব বাংলাদেশ। উই আর রাদার ইন জাজেস রিপাবলিক অব বাংলাদেশ।”

উচ্চ আদালতের বিচারকদের অপসারণের ক্ষমতা সংসদের হাতে ফিরিয়ে নিতে ২০১৪ সালের ১৭ সেপ্টেম্বর সংবিধানের ৯৬ অনুচ্ছেদ সংশোধনের প্রস্তাব সংসদে পাস হয়, যা ষোড়শ সংশোধনী হিসেবে পরিচিত।

এক রিট মামলার রায়ে হাই কোর্ট গতবছর ওই সংশোধনী ‘অবৈধ’ ঘোষণা করলে গত ৩ জুলাই আপিলের রায়েও তা বহাল থাকে। গত ১ অগাস্ট আপিলের পূর্ণাঙ্গ রায় প্রকাশিত হলে জানা যায়, ৯৬ অনুচ্ছেদের ছয়টি ধারা পুনর্বহাল করার মধ্যে দিয়ে সামরিক সরকারের করা সুপ্রিম জুডিশিয়াল কাউন্সিলের বিধান ফিরিয়ে এনেছে সর্বোচ্চ আদালত।

মোট ৭৯৯ পৃষ্ঠার এই রায়ের পর্যবেক্ষণে প্রধান বিচারপতি এস কে সিনহা রাজনীতি, সামরিক শাসন, নির্বাচন কমিশন, দুর্নীতি, সুশাসন ও বিচার বিভাগের স্বাধীনতাসহ বিভিন্ন বিষয়ে সমালোচনা করেন।

ওই রায়ের পর গত এক সপ্তাহে সরকারের আনুষ্ঠানিক কোনো প্রতিক্রিয়া আসেনি। আইনমন্ত্রী আনিসুল হকের বৃহস্পতিবার এ নিয়ে সংবাদ সম্মেলন করার কথা রয়েছে। তার আগেই বুধবার আইন কমিশনের সংবাদ সম্মেলনে বিচারপতি খায়রুল হকের প্রতিক্রিয়া এল।  

তিনি বলেন, সুপ্রিম কোর্ট সমালোচনার ঊর্ধ্বে নয়। কোনো রায় প্রকাশ হওয়ার পর যে কেউ তা নিয়ে আলোচনা করতে পারে।

বিচারপতি খায়রুল হক ছাড়াও আইন কমিশনের সদস্য বিচারপতি এ টি এম ফজলে কবির ও মুখ্য গবেষণা কর্মকর্তা ফওলুল আজিম উপস্থিত ছিলেন এ সংবাদ সম্মেলনে।

‘অপরিপক্ক’

ওই রায়ের পর্যবেক্ষণে ‘মূল বিচার্য বিষয়কে পাশ কাটিয়ে’ সংসদ, নির্বাচন কমিশন নিয়ে যেসব প্রসঙ্গ এসেছে, তা ‘বাঞ্ছনীয় ছিল না’ বলে মনে করেন বিচারপতি খায়রুল হক।

তিনি বলেন, “অনারেবল চিফ জাস্টিস যদি বলেন, পার্লামেন্ট ইজ ইমম্যাচিউর বা সংসদ সদস্যরা অপরিপক্ক, তাহলে তো আমাকে বলতে হয়, অভিয়াসলি লজিক্যালি চলে আসে, সুপ্রিম কোর্টের জজ সাহেবরাও তাহলে ইমম্যাচিউর। কারণ তারাও তাদের রায়ের মধ্যে সংসদ সদস্যদের বিষয়ে বলেছেন, যা তাদের বলার দরকারই ছিল না।

“হাই কোর্টের রায়ে বলার কারণে সুপ্রিম কোর্টের আপিল বিভাগকে এক্সপাঞ্জ পর্যন্ত করতে হয়েছে। তার মানে, সুপ্রিম কোর্টকে যদি হাই কোর্ট বিভাগের রায়ের অংশ বিশেষ এক্সপাঞ্জ করতে হয়, তাহলে তো এটা দৃশ্যমান যে এটি হাই কোর্ট বিভাগের বিচরপতিদের অপরিপক্কতা।  না হলে এক্সপাঞ্জ করার প্রয়োজনীয়তা কেন থাকবে?”

পরস্পরের প্রতি সম্মান না রেখে একে অপরের প্রতি অসংসদীয় ভাষা ব্যবহার করলে তা দুই পক্ষেরই অপরিপক্কতার প্রমাণ দেয় বলে মন্তব্য করেন আইন কমিশনের চেয়ারম্যান।

“রায়ের ২২৩, ২২৪ এবং আরও অনেক জায়গায় ডেরোগোটরি রিমার্ক করা হয়েছে। বিচারক এমন কথাও বলেছেন, এমপি হওয়ার আগে তাদের কনসিডার করা উচিৎ যে তারা এমপি হওয়ার যোগ্য কি না। তিনি এমপি হওয়ার যোগ্য কি না সেটা তো যারা ভোটার তারা বুঝবে। সর্বোচ্চ আদালত থেকে এ ধরনের মন্তব্য মেনে নেওয়া যায় না।

“এমপি সাহেবরা এখন যদি উল্টো করে বলেন, হাই কোর্টের জাজরা বিচারপতি হওয়ার উপযুক্ত কিনা, সেটা তারা বিবেচনা করে দেখেছেন কিনা- কেমন শোনাবে? কথায় তো কথা বাড়ে।  এ ধরনের অপ্রাসঙ্গিক কথা কেন অ্যাপেক্স কোর্টের রায়ে আসবে? আসাটা বাঞ্ছনীয় নয় বলে আমি এবং আমরা মনে করি।”

রায়ের ২২৮ পৃষ্ঠায় পার্লামেন্টকে ‘ডিসফাংশনাল’ হিসেবে বর্ণনা করে যে পর্যবেক্ষণ আপিল বিভাগ দিয়েছে, তারও সমালোচনা করেন সাবেক এই প্রধান বিচারপতি।

“এটা সঠিক কথা হল না। পার্লামেন্ট ইজ ভেরি মাচ ফাংশনাল। তারা অর্থবিল পাস করেছে, তারা বিচারপতিদের বেতনভাতাদি পাস করছে, তারা সব কাজই তো করছে। ওই কথাটি প্রয়োজনীয়?... সংসদ কার্যকর কি কার্যকর না, এই বিষয়টার সঙ্গে ইস্যুর কোনো সম্পর্ক আছে? এ সমস্ত কথায় বরং বিচারপতিদের অপরিপক্কতা প্রকাশ পায়।”

প্রধান বিচারপতি সুরেন্দ্র কুমার সিনহা, ফাইল ছবি

প্রধান বিচারপতি সুরেন্দ্র কুমার সিনহা, ফাইল ছবি
পূর্ব ধারণা প্রসূত?

উচ্চ আদালতের বিচারকদের অপসারণের ক্ষমতা বাংলাদেশের প্রথম সংবিধানে সংসদের হাতেই ছিল। ১৯৭৫ সালে বঙ্গবন্ধুর সময়ে সংবিধানের চতুর্থ সংশোধনীর মাধ্যমে বিচারক অপসারণের ক্ষমতা রাষ্ট্রপতির হাতে ন্যস্ত করা হয়।

পঁচাত্তরের পট পরিবর্তনের পর জেনারেল জিয়াউর রহমান ক্ষমতায় গিয়ে সংবিধানের পঞ্চম সংশোধনী এনে বিচারক অপসারণের বিষয় নিষ্পত্তির ভার দিতে সুপ্রিম জুডিশিয়াল কাউন্সিল গঠন করেন।

২০১৪ সালের ১৭ সেপ্টেম্বর ষোড়শ সংশোধনীর মাধ্যমে সেই ক্ষমতা সংসদের হাতে ফিরে গেলেও আপিল বিভাগের রায়ে তা বাতিল হয়ে যায়।

ষোড়শ সংশোধনীকে সংবিধানের সঙ্গে সাংঘর্ষিক ঘোষণা করে ওই রায়ে বলা হয়েছে, ওই সংশোধনীর আগে যে সুপ্রিম জুডিশিয়াল কাউন্সিলের ব্যবস্থা ছিল, তা পুনঃস্থাপিত হল। 

কোনো বিচারক শারীরিক বা মানসিক অসামর্থ্যের কারণে দায়িত্ব পালনের অযোগ্য হয়ে পড়লে বা তার বিরুদ্ধে গুরুতর অসদাচরণের অভিযোগ উঠলে প্রধান বিচারপতির নেতৃত্বাধীন এই কাউন্সিল তদন্ত করে সুপারিশ দেবে এবং তার ভিত্তিতে রাষ্ট্রপতি ওই বিচারককে অপসারণের ব্যবস্থা নেবেন।

বিচারকদের জন্য ৩৯ দফার নতুন আচরণবিধি ঠিক করে দিয়ে আপিল বিভাগ রায়ে বলেছে, এই আচরণবিধি মেনে না চললে তা বিচারকের অসদাচরণ বলে গণ্য হবে।

ওই রায় প্রকাশের পর গত রোববার প্রধান বিচারপতি এস কে সিনহার কার্যালয়ে কাউন্সিলের প্রথম সভা হয় বলেও সংবাদমাধ্যমে খবর এসেছে।

আইন কমিশনের চেয়ারম্যান বলছেন, এই রায়ের বিষয়টি শুনানির আগেই প্রধান বিচারপতির মনে একটি ধারণা হিসেবে ছিল বলে তার মনে হয়েছে।

“এ রায় হওয়ার অনেক আগে থেকেই, হিয়ারিংয়ের অনেক আগে থেকেই আমরা এটা খেয়াল করেছি যে, অনেক বিচারপতি সেমিনারে বিভিন্ন অনুষ্ঠানে সংসদ সদস্যদের সম্পর্কে ডেরোগেটরি মার্ক করেন। তাহলে কি রায় হওয়ার আগেই তাদের এটি পূর্বপকিল্পনা ছিল যে, সংসদ অকার্যকর, সংসদ সদস্যরা অপরিপক্ক, অশিক্ষিত, অজ্ঞ? 

“এই কথাগুলো তো খবরের কাগজে আপনাদের মাধ্যমে পড়েছি। রায়ের হেয়ারিংয়ের আগে থেকেই যদি উনি কথাগুলো বলে থাকেন তাহলে তো বলা চলে এ রায়, হিয়ারিং সবই প্রিকনসিভড ছিল। উনার মনের মধ্যেই তো এটা ছিল, এর জন্য তো শুনানি করা লাগে না।  এটা তো আর যাই হোক, একজন জাজের বিহেভিয়ার বলে মনে হয় না।”

২০১০ সালের সেপ্টেম্বর থেকে ২০১১ সালের মে পর্যন্ত প্রধান বিচারপতির দায়িত্ব পালন করেন খায়রুল হক

২০১০ সালের সেপ্টেম্বর থেকে ২০১১ সালের মে পর্যন্ত প্রধান বিচারপতির দায়িত্ব পালন করেন খায়রুল হক
‘হাতিয়ার করা হচ্ছে’

আইন কমিশনের চেয়ারম্যান বলেন, আপিল বিভাগের ওই রায়ে স্পষ্ট করে বলা না হলেও ‘বোঝানোর চেষ্টা করা হয়েছে’ যে সুপ্রিম জুডিশিয়াল কাউন্সিল না থাকলে বিচার বিভাগের স্বাধীনতা খর্ব হয়ে যাবে। কিন্তু এর সঙ্গে তিনি একমত নন। 

“পঁচাত্তরে চতুর্থ সংশোধনীর আগ পর্যন্ত এ কথা কেউ বলতে পারবে না যে, আমাদের ইনডিপেন্ডেন্স অব জুডিশিয়ারি ছিল না। অনুচ্ছেদ ৯৬ থাকা সত্ত্বেও তখন ইনডিপেন্ডেন্স অব জুডিশিয়ারি ছিল। এখন বলা হচ্ছে সুপ্রিম জুডিশিয়াল কাউন্সিল না থাকলে ইনডিপেন্ডেন্স অব জুডিশিয়ারি থাকবে না। 

“আমার বক্তব্য স্পষ্ট, সুপ্রিম জুডিশিয়াল কাউন্সিলের সঙ্গে ইনডিপেন্ডেন্স অব জুডিশিয়ারির সে রকম কোনো সম্পর্ক নেই। বরং এটি ইনডিপেন্ডেন্স অব জুডিশিয়ারির মোড়কে হাতিয়ার হিসেবে করা হচ্ছে।” 

এর ব্যাখ্যায় তিনি বলেন, প্রজাতন্ত্র বা রিপাবলিকের মালিক হল জনগণ এবং জনগণই সার্বভৌম। এই সার্বভৌম জনগণের প্রতিনিধিত্ব করে সংসদ। এই সংসদের কাছে প্রজাতন্ত্রের প্রত্যেক কর্মচারীর জবাবদিহিতা থাকতে হয়।

“সবারই যখন পার্লামেন্টের প্রতি অ্যাকাউন্টেবিলিটি আছে এবং থ্রু দ্য পার্লামেন্ট টু পিপল অব বাংলাদেশ, বিচারপতিদের সেটা না হওয়ার তো কোনো কারণ ছিল না? সংবিধানের মূল ৯৬ অনুচ্ছেদে সেটাই ছিল। যখন অরিজিনাল ৯৬ কে ষোড়শ সংশোধনীতে নিয়ে আসা হল, সেটাকে ঘোষণা করা হল অবৈধ। তাহলে পিপলের কাছে অ্যাকাউন্টেবিলিটি রইল কোথায়? ”




গরিবদের জন্য বহাল থাকছে গৃহস্থালিতে ব্যবহারের জন্য রান্নার গ্যাসে ভর্তুকি। তেলমন্ত্রী ধর্মেন্দ্র প্রধান আজ এই দাবি জানিয়ে বলেন, ‘‘দরিদ্র ও সাধারণ মানুষের জন্য এলপিজি ও কেরোসিনে ভর্তুকি চালু থাকবে। এটি তুলে নেওয়ার পরিকল্পনা আমাদের নেই।’’

এখানে দারিদ্রসীমার নীচে বসবাসকারী মহিলাদের জন্য প্রধানমন্ত্রী উজ্জ্বলা যোজনার সূচনা করে প্রধান ২০টি এ ধরনের পরিবারের জন্য গ্যাস সংযোগের ব্যবস্থা করেন। সেই উপলক্ষেই মন্ত্রী ভর্তুকি বহাল রাখার কথা বললেও সংশ্লিষ্ট মহলের অভিযোগ, তিনি স্পষ্ট করেননি আয় ঠিক কত টাকার মধ্যে থাকলে এই সুবিধা মিলবে।  

প্রসঙ্গত, গত ৩১ জুলাই ধর্মেন্দ্র প্রধানই নয়াদিল্লিতে ঘোষণা করেছিলেন, রান্নার গ্যাসে ভর্তুকি তুলে দিতে এখন থেকে প্রতি মাসে সিলিন্ডারের দাম ৪ টাকা করে বাড়াতে থাকবে তারা। এখন দেশে ১৮.১১ কোটি জন বছরে ১২টি পর্যন্ত সিলিন্ডার ভর্তুকিতে পান। এর মধ্যে রয়েছেন ২.৫ কোটি গরিব মহিলা, যাঁরা প্রধানমন্ত্রী উজ্জ্বলা যোজনায় ‘বিনামূল্যে’ রান্নার গ্যাসের সংযোগ নিয়েছেন। বিরোধী দলগুলি কেন্দ্রের এই ঘোষণার পরিপ্রেক্ষিতে অভিযোগ এনেছিল, মোদী সরকার এত ঢাক-ঢোল পিটিয়ে উজ্জ্বলা প্রকল্পের কথা প্রচার করছে। অথচ ওই প্রকল্পে সংযোগ নেওয়া অনেকেই এর পর চড়া দরের কারণে আর সিলিন্ডার কিনতেই পারবেন না। তা হলে তাঁরা সংযোগ নিয়ে কী করবেন, সে প্রশ্ন তোলেন তাঁরা।

অন্য দিকে প্রধানের দাবি ছিল এখন সিলিন্ডার-প্রতি ৮৬.৫৪ টাকা ভর্তুকি গুনতে হয়। তা শূন্যে নামাতে পারলে, আরও অনেক বেশি গরিব মানুষের হেঁশেলে গ্যাস পৌঁছে দেওয়া যাবে। তাই সেই লক্ষ্যে না-পৌঁছনো পর্যন্ত কিংবা অন্তত মার্চ অবধি দাম বাড়ানো হবে মাসে ৪ টাকা করে। তার পর আজকের এই ঘোষণা সাধারণ মানুষকে কিছুটা স্বস্তি দিলেও ভর্তুকি নিয়ে ধন্দ পুরোপুরি কাটেনি।

বর্ষায় মহারাষ্ট্রে পেঁয়াজ পচে যাওয়ায় ফল ভোগ করছে কোচবিহার তথা গোটা উত্তরবঙ্গ। দিন দশেক আগেও যে পেঁয়াজের দাম ছিল কেজি প্রতি ১৫ টাকা, এক লাফে তা বেড়ে দাঁড়িয়েছে ৩০ থেকে ৩৫ টাকা। শুধু পিঁয়াজ নয়, আলু, পটল, ঝিঙে, কাঁচালঙ্কা-সহ বর্ষাকালীন প্রায় সব আনাজের দাম বেড়ে গিয়েছে।

কৃষকরা জানিয়েছেন, বর্ষার সময় আনাজের উৎপাদন সব সময় সমান থাকে না। সেই জন্য দামে হেরফের হয়। উদ্যানপালন দফতরের কোচবিহার জেলা আধিকারিক খুরশিদ আলম বলেন, “বর্ষায় পেঁয়াজের জন্য পুরোপুরি নাসিকের উপর নির্ভর করতে হয়। এই সময় বৃষ্টির জন্য অনেক পেঁয়াজ নষ্ট হয়ে গিয়েছে। যার জন্য পাইকারি ও খুচরো দুই বাজারেই দাম বেড়ে গিয়েছে।”
Ads by  Datawrkz

উদ্যানপালন দফতর সূত্রে খবর, কোচবিহারে বর্তমানে প্রায় সাড়ে ১১ হাজার মেট্রিক টন পেঁয়াজ উৎপাদন হয়। কিন্তু বর্ষার সময় জেলায় পেঁয়াজ চাষ হয় না। অন্য সময়ের উৎপাদিত পেঁয়াজ দীর্ঘ দিন সংরক্ষণ করে রাখার ব্যবস্থাও জেলায় নেই। জেলায় উৎপাদিত পেঁয়াজ দিয়ে বছরের কয়েক মাস চালানো সম্ভব হয়। কোচবিহার জেলা ব্যবসায়ী সমিতির সম্পাদক চাঁদমোহন সাহা বলেন, “পেঁয়াজের জন্য বেশির ভাগই আমরা ভিন রাজ্যের উপরে নির্ভরশীল। মহারাষ্ট্র থেকে ট্রাকে করে পিঁয়াজ আনা হয়। কিছু ক্ষেত্রে ট্রাকের মধ্যেই পেঁয়াজ নষ্ট হয়ে যায়। আবার ওই রাজ্যেই এ বার অনেক পেঁয়াজ নষ্ট হয়েছে বলে শুনেছি।” খুচরো আনাজ বিক্রেতা মদন দে বলেন, “পাইকারি পেঁয়াজের দাম বেড়ে গিয়েছে। তাই আমাদের বেশি দামে বিক্রি করতে হচ্ছে।”

পেঁয়াজের দাম কয়েকদিনের মধ্যে আরও বাড়তে পারে বলে আশঙ্কা করা হচ্ছে। এই অবস্থায় জেলায় পেঁয়াজ চাষ বাড়ানোর দাবি তুলেছেন বাসিন্দারা। সেক্ষেত্রে সংরক্ষণের উপযুক্ত ব্যবস্থা না থাকা পেঁয়াজ চাষের উপযুক্ত আবহাওয়ার অভাব রয়েছে উদ্যানপালন দফতরের সূত্রে খবর। দফতরের এক কর্তা বলেন, “আমরা প্রতিবছর কিছু কিছু পেঁয়াজ চাষের জমি বাড়ানোর চেষ্টা হচ্ছে। বহুমুখী হিমঘর স্থাপনের ব্যাপারেও আলোচনা চলছে।”  পেঁয়াজের বাইরে কেজি প্রতি দুই থেকে তিন টাকা দাম বেড়েছে অন্য আনাজেরও। শুধু কোচবিহার নয় উত্তরবঙ্গের অন্য জেলার বাজারেও লাফিয়ে লাফিয়ে বাড়ছে আনাজের দাম।

গড় বাজার দর

কোচবিহার বাজার: সাদা আলু ১২, ভুটান আলু ৩০, পটল ২৫, ঢ্যাঁড়স ২৫, ঝিঙে ২৫, বেগুন ২০, পেঁপে ২০, কাকরোল ২০, কাঁচালঙ্কা ৫০, বাঁধাকপি ৪০, কচু (একটি) ১৫-২০, ওল ৫০, কচুমুখী ২০, স্কোয়াশ ৩০



পাহাড়ে শান্তি ফেরাতে ফের আলোচনার ডাক মুখ্যমন্ত্রীর
নিজস্ব সংবাদদাতা
৯ অগস্ট, ২০১৭, ০৪:০২:১২
|
শেষ আপডেট: ৯ অগস্ট, ২০১৭, ০৮:৫২:৪৮
AddThis Sharing Buttons
Share to Facebook460Share to WhatsAppShare to TwitterShare to More7
Darjeeling Unrest
ফাইল চিত্র।

বারবার তিন বার। হিংসা ছেড়ে বন্‌ধ তুলে নিলে পাহাড়ের দলগুলির সঙ্গে আলোচনায় বসতে তাঁর যে কোনও আপত্তি নেই, বুধবার সেটা ফের জানিয়ে দিলেন মুখ্যমন্ত্রী। এ বারে বিধানসভায় দাঁড়িয়ে।

এর আগে আরও দু’বার পাহাড়ের দলগুলিকে বৈঠকে বসার ডাক দিয়েছেন মমতা বন্দ্যোপাধ্যায়। কিন্তু গোর্খা জনমুক্তি মোর্চা-সহ পাহাড়ে আন্দোলনকারী দলগুলি তাতে এখনও সাড়া দেয়নি। যদিও এক চিলতে আশার আলো দেখা গিয়েছে সোমবার বিমল গুরুঙ্গের বার্তায়। ওই দিন তিনি পাতলেবাসে সাংবাদিকদের বলেন, কেন্দ্র অনুরোধ করলে বন্‌ধ তুলে নেওয়া হবে। তার ২৪ ঘণ্টার মধ্যে মমতার এই ডাক যে যথেষ্ট তাৎপর্যপূর্ণ, সেটা অনেকেই বলতে শুরু করেছেন।

টানা ৫৭ দিন বন্‌ধ চলছে পাহাড়ে। এখনও অচলাবস্থা কাটার কোনও পরিস্থিতি তৈরি হয়নি বলে সরকারের একাংশের মত। কিন্তু সেখানে পরপর দু’দিন ধরে গুরুঙ্গ ও মমতার কথা শোনার পরে প্রশাসনের অন্দরে প্রশ্ন, তা হলে কি দু’পক্ষই এ ভাবে বৈঠকে বসার প্রস্তুতি শুরু করেছে?

পাঁচকাহন

• ১৭ জুন, ২০১৭ পাহাড়ে বন্‌ধ তুলে শান্তির পথে ফিরলে আলোচনায় বসবে রাজ্য, নবান্নে বললেন মুখ্যমন্ত্রী মমতা বন্দ্যোপাধ্যায়।

• ১ অগস্ট পাহাড় সমস্যা মেটাতে উত্তর দিনাজপুরের চোপড়াতে সরকারি সভা থেকে সব দলকে আলোচনায় ডাক মুখ্যমন্ত্রীর।

• ৩ অগস্ট বন্‌ধ তুলে পাহাড়ের দলগুলিকে আলোচনায় বসতে বললেন দার্জিলিঙের সাংসদ সুরেন্দ্র সিংহ অহলুওয়ালিয়া।

• ৭ অগস্ট কেন্দ্র গোর্খাল্যান্ড নিয়ে আলোচনায় ডাকলে বন্‌ধ প্রত্যাহার করা হবে, জানালেন বিমল গুরুঙ্গ।

• ৮ অগস্ট পাহাড়ে শান্তি ফেরাতে বিধানসভা থেকে সকলকে আলোচনায় বসার ডাক মুখ্যমন্ত্রীর।

আন্দোলনের শুরুর দিকে মোর্চা চাইছিল রাজ্যকে এড়িয়ে কেন্দ্রের সঙ্গে আলোচনা করতে। কিন্তু সেটা যে সম্ভব নয়, তা কেন্দ্র তাদের ভাল ভাবেই বুঝিয়ে দিয়েছে। এমনকী, ত্রিপাক্ষিক আলোচনাও আদৌ হবে, নাকি পাহাড়ের দলগুলিকে শেষে রাজ্যের সঙ্গেই বসতে হবে, তা-ও এখন প্রশ্নের মুখে। মমতা সম্প্রতি দিল্লি গিয়ে কেন্দ্রকে দার্জিলিঙের কথা জানিয়ে এসেছেন। কেন্দ্রীয় স্বরাষ্ট্র মন্ত্রকের ডাকা বৈঠকে গিয়েছিলেন রাজ্য পুলিশের ডিজি সুরজিৎ কর পুরকায়স্থও। মোর্চা আর নবান্নের মাঝে কোনও ভাবেই যে তারা নাক গলাতে চায় না, তখনই স্পষ্ট করে দিয়েছে কেন্দ্র। এমনকী, রাজ্যের অনুরোধ মেনে কেন্দ্রীয় বাহিনী রাখার মেয়াদও বাড়িয়েছে দিল্লি। দার্জিলিঙের সাংসদ সুরেন্দ্র সিংহ অহলুওয়ালিয়ার মাধ্যমে মোর্চাকে রাজ্যের সঙ্গে আলোচনায় বসার বার্তাও দেওয়া হয়েছে।

আরও পড়ুন:পাহাড়ে উস্কানি দিচ্ছে সিপিএম: মুখ্যমন্ত্রী

সূত্রের খবর, পাহাড়ের নেতারা বন্‌ধ তোলার জন্য সম্মানজনক রফার সন্ধান করছেন। কারণ, বারবার চেষ্টা সত্ত্বেও প্রধানমন্ত্রী তাঁদের সঙ্গে দেখা করেননি। আবার মমতার আলোচনার ডাকের পাশাপাশি মোর্চার নেতাদের ধরপাকড়ও চলছে সমানে। মদন তামাঙ্গ খুনের মামলাতেও বিচার প্রক্রিয়া দ্রুত এগোচ্ছে। শীর্ষ মোর্চা নেতা-নেত্রীরা এই মামলায় অভিযুক্ত। ফলে তা তাঁদের কাছে চাপের কারণ।

মুখ্যমন্ত্রী এ দিন দাবি করেন, টানা বন‌্ধ এবং হিংসার জেরে পাহাড়ে মোট ক্ষতির পরিমাণ ৫৫০ কোটি টাকা। ৫৪টি গাড়ি, ৭৩টি সরকারি সম্পত্তি নষ্ট এবং ১১৩ জন পুলিশ ও সরকারি কর্মী এই ঘটনায় আহত হয়েছেন। তার পরেও সরকার শুধু শান্তি প্রতিষ্ঠার জন্যই আলোচনায় বসতে চাইছে। তাঁর কথায়, ‘‘একমাত্র আলোচনাতেই সুষ্ঠু মীমাংসা হতে পারে।’’


ওজন আধুলির মতো! পৃথিবীকে পাক মারছে ৬ মহাকাশযান
সুজয় চক্রবর্তী
৩ অগস্ট, ২০১৭, ০৮:৩০:০০
|
শেষ আপডেট: ৩ অগস্ট, ২০১৭, ১২:৫৪:৩৫
AddThis Sharing Buttons
Share to Facebook2KShare to WhatsAppShare to TwitterShare to More61
Sprite Spacecraft
এই সেই ‘স্প্রাইট’ মহাকাশযান।

পৃথিবীকে পাক মারছে ৬টা ছোট্ট মহাকাশযান! একটা দেশলাই বাক্সের থেকেও ছোট এবং চ্যাপ্টা। ওজনে আধুলির মতো!

ওই ৬টা মহাকাশযান কক্ষপথে পৌঁছে পৃথিবীকে পাক মারা শুরু করে দিয়েছে গত ২৩ জুন থেকে। শুধু তাই নয়, এই অভিযানের উদ্যোক্তা রুশ কোটিপতি ইউরি মিলনারের ‘ব্রেকথ্রু স্টারশট’ প্রকল্পের তরফে জানানো হয়েছে, নিউইয়র্ক আর ক্যালিফোর্নিয়ার দু’টি গ্রাউন্ড স্টেশনে সিগন্যালও পাঠাতে শুরু করে দিয়েছে ওই পুঁচকে মহাকাশযানগুলি। এর আগে এত ছোট চেহারার যান আর কখনও মহাকাশে পাঠায়নি মানবসভ্যতা।

ওই ক্ষুদ্রতম মহাকাশযানের নাম- স্প্রাইট। যা অনেকটা আমাদের মোবাইল ফোনের চিপ-এর মতো দেখতে। মেরেকেটে দেড় ইঞ্চি (সাড়ে ৩ সেন্টিমিটার) করে লম্বা আর চওড়া। মাত্র ০.৪৭২ ইঞ্চি (১২ মিলিমিটার) পুরু। আর ওজনে আমাদের নতুন ৫০ পয়সার কয়েনের (৩.৭৯ গ্রাম) চেয়ে সামান্য একটু বেশি। মাত্র ৪ গ্রাম। চলে শুধুই সৌরশক্তিতে। নিখরচায়!

আর ৪৫-৫০ বছর পর মানুষের তৈরি এমন মহাকাশযানই দাপিয়ে বেড়াবে ব্রহ্মাণ্ডে। আমাদের ছায়াপথ মিল্কি ওয়ে গ্যালাক্সি তো বটেই, সেগুলি ঢুঁড়ে বেড়াবে অন্য গ্যালাক্সিগুলিতেও। ঢুঁড়ে বেড়াবে আন্তর্নক্ষত্র মাধ্যমেও (ইন্টারস্টেলার মিডিয়াম বা দু’টি নক্ষত্রের মাঝের এলাকাগুলি)। ব্রহ্মাণ্ডের বিভিন্ন প্রান্তে প্রাণের সন্ধানে তো বটেই, এই মহাকাশযানগুলিই আগামী দিনে ব্রহ্মাণ্ড সৃষ্টি রহস্যের জট খোলার জন্য হয়ে উঠতে চলেছে অন্যতম প্রধান হাতিয়ার।

ভিনগ্রহে বা ভিন মুলুকে প্রাণ বা প্রাণ সৃষ্টির উপাদান আছে কি না, জল তরল অবস্থায় সেখানে আছে কি না, সেখানকার বায়ুমণ্ডল মহাজাগতিক বিকিরণের লাগাতার হামলা এড়িয়ে টিকে রয়েছে কি না, থাকলে তা প্রাণের উপযোগী কি না, খুব তাড়াতাড়ি সেগুলি জানার জন্য এই ধরনের ছোট্ট মহাকাশযানই হয়ে উঠবে আমাদের আদর্শ হাতিয়ার।

আরও পড়ুন- সৌরমণ্ডলের বাইরে এই প্রথম চাঁদ দেখল মানুষ

কারণ, ভীষণ হালকা হওয়ায় এই ক্ষুদ্রতম মহাকাশযানগুলিকে ব্রহ্মাণ্ডে ছোটানো যাবে আলোর গতিবেগের অনেকটা কাছাকাছি বেগে। ফলে, এখনকার সর্বাধুনিক মহাকাশযানগুলিরও ব্রহ্মাণ্ডে যে দূরত্ব পেরতে হাজার হাজার বা কয়েক লক্ষ বছর লেগে যেত, এই স্প্রাইট মহাকাশযানগুলি সেই দূরত্ব পেরিয়ে যেতে পারবে অত্যন্ত অল্প সময়ে। যে দূরত্বে পৌঁছনো একটা মানবজীবনের মধ্যে অসম্ভব, এই স্প্রাইট মহাকাশযানগুলি সেখানে অবলীলায় পৌঁছে যেতে পারবে আমাদের জীবদ্দশাতেই।

‘ব্রেকথ্রু স্টারশট’ প্রকল্পের প্রথম টার্গেট, আমাদের এই মিল্কি ওয়ে গ্যালাক্সিতেই আমাদের সবচেয়ে কাছের নক্ষত্রমণ্ডল আলফা সেনটাওরি। যে নক্ষত্রমণ্ডলটি রয়েছে আমাদের থেকে মাত্র ৪.৭ আলোকবর্ষ দূরে। মানে, আলোর গতিতে ছুটলে যেখানে আমরা পৌঁছব ঠিক ৪ বছর ৭ মাস পরে। ওই নক্ষত্রমণ্ডলে রয়েছে একটি গ্রহ। যার নাম- প্রক্সিমা সেনটাওরি-বি। জ্যোতির্বিজ্ঞানীদের ধারণা, এই ভিনগ্রহে প্রাণ সৃষ্টির পরিবেশ বা উপাদান রয়েছে পর্যাপ্ত পরিমাণে। তাই আলফা সেনটাওরি নক্ষত্রমণ্ডলের প্রক্সিমা সেনটাওরি-বি গ্রহটিতে তড়িঘড়ি পৌঁছতে চাইছে মানবসভ্যতা। আর সেটা সম্ভব একমাত্র স্প্রাইটের মতো ক্ষুদ্রতম মহাকাশযানগুলির মাধ্যমেই।

ক্ষুদ্রতম মহাকাশযান কী? কেন প্রয়োজন? বোঝাচ্ছেন জ্যোতির্বিজ্ঞানী জ্যাক ম্যাঞ্চেস্টার। সৌজন্যে: কর্নেল বিশ্ববিদ্যালয়

আগামী দিনের সেই অভিযানের কথা মাথায় রেখেই এ বার পাঠানো হয়েছে ওই ৬টা ক্ষুদ্রতম স্প্রাইট মহাকাশযান। পরীক্ষানিরীক্ষা চালানো হচ্ছে। দেখা হচ্ছে তাদের পারফরম্যান্স। যেন ‘ট্রায়াল রান’! রুশ কোটিপতি ইউরি মিলনারের ‘ব্রেকথ্রু স্টারশট’ প্রকল্পের অঙ্গ হিসেবেই ইসরোর ‘পোলার স্যাটেলাইট লঞ্চ ভেহিকল (পিএসএলভি)-সি৩৮’ রকেটের পিঠে চাপিয়ে মোট ৬টি স্প্রাইটকে পাঠানো হয়েছে মহাকাশে। পৃথিবীর খুব কাছের কক্ষপথ বা লোয়ার আর্থ অরবিটে (এলইও)। তাদের মধ্যে দু’টি স্প্রাইট রয়েছে ইতালির মহাকাশযান ‘ম্যাক্স ভ্যালিয়ার’ আর লাটভিয়ার ‘ভেন্টা’ মহাকাশযানের গায়ে লাগানো। বাকি ৪টি স্প্রাইট রাখা আছে ইতালীয় মহাকাশযান ম্যাক্স ভ্যালিয়ারের মধ্যে। সেগুলিকে পরে ‘একা একা’ ছেড়ে দেওয়া হবে মহাকাশে। পরীক্ষা করে দেখা হবে সৌরশক্তির ওপর ভর করে তারা কতটা জোরে ছুটতে পারছে মহাকাশে। ঠিক মতো সিগন্যাল পাঠাতে পারছে কি না গ্রাউন্ড স্টেশনে।

কেন বানানো হল এই ক্ষুদ্রতম মহাকাশযান?

‘ব্রেকথ্রু স্টারশট’ প্রকল্পের উপদেষ্টা কমিটির প্রধান হার্ভার্ড বিশ্ববিদ্যালয়ের জ্যোতির্বিজ্ঞান বিভাগের অধ্যাপক আব্রাহাম লোয়েবের (অভি লোয়েব নামেও যিনি পরিচিত) সঙ্গে যোগাযোগ করা হয়েছিল আনন্দবাজারের তরফে। প্রথমে ই-মেলে, পরে টেলিফোনে।

আরও পড়ুন- অকারণ ভয়ে আর ভুগতে হবে না? পথ দেখালেন দুই বাঙালি

প্রতিবেদকের প্রশ্নের উত্তরে লোয়েব বলেছেন, ‘‘এখনকার সর্বাধুনিক মহাকাশযানগুলি নিয়ে যদি আমরা আজ রওনা হই সবচেয়ে কাছের নক্ষত্রমণ্ডল আলফা সেনটাওরির দিকে, তা হলে সেখানে গিয়ে পৌঁছতে আমাদের কম করে ৩০ হাজার বছর সময় লেগে যাবে। যা সম্ভব হতে পারে আমাদের ৫০০ প্রজন্ম পর। কিন্তু আমাদের হাতে তো আর খুব বেশি সময় নেই। আমাদের জীবদ্দশাতেই সব কিছু করতে হবে। আমাদের সৌরমণ্ডলের সবচেয়ে কাছের মুলুকে যদি তাড়াতাড়ি পৌঁছতে হয়, তা হলে মহাকাশযানকে আরও অনেক অনেক বেশি গতিতে ছোটাতে হবে।  আলোর গতির পাঁচ ভাগের এক ভাগ গতিবেগে যদি ছোটাতে হয়,  তবে সেই মহাকাশযানগুলির চেহারাটা অতটাই ছোট আর ওজনে অতটাই সামান্য হতে হবে।’’


স্প্রাইট মহাকাশযান থেকে যে ভাবে পৃথিবীতে পৌঁছবে সিগন্যাল

এই প্রযুক্তি উদ্ভাবনের চিন্তাটা যাঁর মাথায় প্রথম এসেছিল, আনন্দবাজারের তরফে যোগাযোগ করা হয়েছিল সেই কর্নেল বিশ্ববিদ্যালয়ের জ্যোতির্বিজ্ঞান বিভাগের পোস্ট ডক্টরাল ফেলো জ্যাক ম্যাঞ্চেস্টারের সঙ্গেও। ম্যাঞ্চেস্টার তাঁর ই-মেল জবাবে লিখেছেন, ‘‘এই স্প্রাইট মহাকাশযানগুলি ৪.৭ আলোকবর্ষ দূরে থাকা (আলোর গতিতে ছুটলে যেখানে পৌঁছতে সময় লাগবে ৪ বছর ৭ মাস) আলফা সেনটাওরি নক্ষত্রমণ্ডলে পৌঁছতে সময় নেবে মাত্র ২০ বছর। পুরোপুরি সৌরশক্তিতে চলা স্প্রাইটগুলিকে পাঠানো সম্ভব হবে মহাকাশের সুদূরতম প্রান্তেও। অনেক অনেক অল্প সময়ে।’’

স্প্রাইট ঠিক কত দিনে পৌঁছতে পারবে পড়শি নক্ষত্রমণ্ডল আলফা সেনটাওরিতে?

হার্ভার্ড বিশ্ববিদ্যালয়ের অধ্যাপক লোয়েব বলছেন, ‘‘এই স্প্রাইট মহাকাশযানগুলিকে পৃথিবীর খুব কাছের কক্ষপথে (লোয়ার আর্থ অরবিট) পাঠানো হয়েছে এদের পারফরম্যান্স বোঝার জন্য। এদের যথেষ্ট উপযুক্ত করে তুলতে সময় লাগবে আরও ২০ বছর। তার পর সেই স্প্রাইটগুলির আরও ২০ বছর সময় লাগবে পৃথিবী থেকে রওনা হয়ে আলফা সেনটাওরি নক্ষত্রমণ্ডলে পৌঁছতে। আর সেখান থেকে আমাদের কাছে সিগন্যাল এসে পৌঁছতে সময় লাগবে আরও প্রায় বছর পাঁচেক। যেহেতু সেই নক্ষত্রমণ্ডল রয়েছে ৪.৭ আলোকবর্ষ দূরে। মানে, আগামী ৪৫ বছরের মধ্যেই এই স্প্রাইটগুলির মাধ্যমে আলফা সেনটাওরি থেকে আমরা সিগন্যাল পেয়ে যাব বলে আশা করছি।’’

আরও পড়ুন- চাঁদের অন্দর ভেসে যাচ্ছে জলে, স্পষ্ট ছবি দিল ভারতের ‘চন্দ্রযান-১’

কী নেই আমাদের ৫০ পয়সার কয়েনের ওজনের সেই মহাকাশযানে! রয়েছে রেডিও (যা রেডিও সিগন্যাল পাঠাবে আর তা গ্রহণ করবে), গাইরোস্কোপ ( যা দিয়ে অটোপাইলট বা স্বয়ংক্রিয় নেভিগেশন করা যায়), মাইক্রোকন্ট্রোলার (যা মাইক্রোপ্রসেসর চালায়), সেন্সর, ম্যাগনেটোমিটার (চৌম্বকত্ব মাপার যন্ত্র), সৌরকোষ, কম্পিউটার। কোনও কিছুরই অভাব নেই সেই ‘দেশলাই বাক্স’ মানে, স্প্রাইটে!

হার্ভার্ড বিশ্ববিদ্যালয়ের অধ্যাপক আব্রাহাম লোয়েব (বাঁ দিকে) ও কর্নেল বিশ্ববিদ্যালয়ের পোস্ট ডক্টরাল ফেলো জ্যাক ম্যাঞ্চেস্টার

এমন ছোট মহাকাশযান বানানোর কাজ শুরু হয়েছিল প্রায় এক দশক আগে। প্রথম যে ছোট মহাকাশযান বানানো হয়েছিল, যার নাম কিউবস্যাট। ২০১৪ সালে সেই কিউবস্যাট পাঠানো হয় মহাকাশে। সেই কিউবস্যাট বানিয়েছিলেন কর্নেল বিশ্ববিদ্যালয়ের জ্যোতির্বিজ্ঞান বিভাগের পোস্ট ডক্টরাল ফেলো জ্যাক ম্যাঞ্চেস্টার। তবে সেই কিউবস্যাটের ওজন ছিল এখনকার স্প্রাইটের কয়েকশো গুণ। এক কিলোগ্রামের কিছু বেশি। এই ওজন নিয়ে অন্য নক্ষত্রমণ্ডলে পৌঁছতে অনেক অনেক বেশি সময় লাগতো।

তাই কিউবস্যাটের জায়গা নিল স্প্রাইট। বিজ্ঞানীদের দাবি, এটাই আর ৫০ বছর পর হয়ে উঠবে মহাকাশ গবেষণার জন্য আমাদের অন্যতম প্রধান যান। ব্রহ্মাণ্ড ঢুঁড়ে বেড়ানোর জন্য সবচেয়ে হালকা, সবচেয়ে ছোট ফুরফুরে মহাকাশযান।

ভিনগ্রহে বা ভিন মুলুকে পৌঁছনোর স্বপ্নটাকে সত্যি করে তুলবে এই ‘দেশলাই বাক্স’! স্প্রাইট।

ছবি ও ভিডিও সৌজন্যে: হার্ভার্ড বিশ্ববিদ্যালয় ও কর্নেল বিশ্ববিদ্যালয়, আমেরিকা



সুজির খিচুড়ি রেসিপি
বৃষ্টি মানেই চালে ডালে মিশিয়ে কিছু একটা বানিয়ে নেওয়া। আর এই চালে ডালে বানিয়ে নেওয়ার প্রথম ধারণা কিন্তু আসে অ্যাংলো ইন্ডিয়ান খাবার ‘কেজরি’ (Kedgeree) থেকে। মিশরে আবার এই খিচুড়ি ‘কুশারি’ নামে পরিচিত। তবে ভারতে প্রথম খিচুড়ির রেসিপি পাওয়া যায় আবুল ফজলের লেখা আইন-ই-আকবরি তে। মুঘল আমলে তা বেশ জনপ্রিয়তা পায়।
রেশমী প্রামাণিক
৯ অগস্ট, ২০১৭, ১৩:০০:০০
|
শেষ আপডেট: ৯ অগস্ট, ২০১৭, ১২:৩৪:৪৪
AddThis Sharing Buttons
Share to Facebook789Share to WhatsAppShare to TwitterShare to More12
semolina Khichdi
এই খিচুড়ি সুস্বাদু এবং স্বাস্থ্যকর।

এই খিচুড়িতে চাল নেই। ভাজা মুগডালের সঙ্গে চালের বদলে সুজি দিয়ে বানাতে পারেন ঝুরঝুরে খিচু়ড়ি।

কী কী লাগবে

সুজি: ১৫০ গ্রাম

মুগ ডাল: ১০০ গ্রাম

নারকেল কোরা: ১/৪ কাপ

কড়াইশুঁটি: ১/৪ কাপ

কারিপাতা: ১০-১২টা

কাঁচালঙ্কা ২-৩টি (চেরা)

হলুদ, নুন, চিনি: প্রয়োজন মতো

সাদা তেল

কী ভাবে বানাবেন

কড়াইতে সাদা তেল দিয়ে কারি পাতা, কাঁচালঙ্কা ফোড়ন দিয়ে তাতে আগে থেকে ভেজে রাখা মুগডাল, কড়াইশুঁটি,  নুন,  হলুদ,  চিনি দিয়ে নেড়ে জল দিয়ে দিন। ডাল গলে এলে তাতে হালকা করে ভেজে রাখা সুজি দিয়ে দিন। খিচুড়ি হয়ে এলে নারকেল কোরা ছড়িয়ে নামিয়ে নিন। এই খিচুড়ি বেশ ঝুরঝুরে হবে। 


T A G S : Semolina Recipes   Khichdi Recipes   Recipes   Cooking Recipes   Food Recipes   Vegan Recipes   Indian Recipes   রেসিপি   Bengali Veg Recipes
আরও খবর
Fish Croquet
রেসিপি ভিডিও: ফিশ ক্রকেট
French Toast
রেসিপি ভিডিও: ফ্রেঞ্চ টোস্ট
prawn biriyani
প্রন বিরিয়ানি রেসিপি
Dab Chingri
রেসিপি ভিডিও: ডাব চিংড়ি



সেঞ্চুরির পরে বুঝে যাই আমরাই চ্যাম্পিয়ন, বলছেন নায়ক
ভারতকে ট্রফি জিতিয়ে শ্রেয়সের মুখে রাহুল-স্তুতি
রাজীব ঘোষ
৯ অগস্ট, ২০১৭, ০৩:২৫:১৬
|
শেষ আপডেট: ৯ অগস্ট, ২০১৭, ০৪:৩৭:৩৮
AddThis Sharing Buttons
Share to Facebook4.8KShare to WhatsAppShare to TwitterShare to More
Shreyas Iyer
নায়ক: প্রিটোরিয়ায় বিধ্বংসী মেজাজে শ্রেয়স আইয়ার। ছবি: টুইটার।

পাঁচ ওভারে কুড়ি রান দরকার তখন। আইপিএল যুগে কীই বা কঠিন কাজ?

কিন্তু মারার বল পেলে ছাড়বেনই বা কেন? তিনি তো শ্রেয়স আইয়ার। যিনি রঞ্জি ট্রফিতেও ৭৩-এর গড়ে রান করেন। প্রথম আইপিএলেই ১৪ ম্যাচে ৪৩৯ রান করেছিলেন যিনি।

পরপর চার বলে চারটে বাউন্ডারি হাঁকান শ্রেয়স। পরের ওভারে অধিনায়ক মণীশ পাণ্ডে তিনটে ডট বল খেলেন। চার নম্বরটায় এক রান নিয়ে শ্রেয়সকে ব্যাট করতে দেন। আর বোলারের রক্ষে আছে? ফের বাউন্ডারি। পাঁচ বলে পাঁচটা।

দক্ষিণ আফ্রিকা ‘এ’-কে ফাইনালে সাত উইকেটে হারিয়ে ত্রিদেশীয় সিরিজে চ্যাম্পিয়ন হল ভারত ‘এ’। বিপক্ষের ২৬৭-৭-এর পাল্টা ব্যাট করে তিন ওভার এক বল বাকি থাকতেই জয়ী রাহুল দ্রাবিড়ের দল।

দলকে প্রায় একাই চ্যাম্পিয়ন করার পরে মঙ্গলবার রাতে প্রিটোরিয়ায় টিম হোটেলে ফেরার পথে টিম বাস থেকেই ফোনে বিধ্বংসী ব্যাটসম্যান বললেন, ‘‘ওদের বোলাররা আমাকে বারবার লোভনীয় বল দিচ্ছিল মারার জন্য। যাতে আমি মারতে গিয়ে ক্যাচ দিয়ে ফিরে যাই! কিন্তু সেঞ্চুরিটা হওয়ার পরই বুঝে গিয়েছিলাম, দিনটা আমার। আমরাই চ্যাম্পিয়ন। ব্যাটে-বলে ভাল হচ্ছিল। তাই বেশি না ভেবেচিন্তেই দিই চালিয়ে। পরপর চারটে বলেই। শেষেরটাতেও। ওই সময় আর কিছু মাথায় আসছিল না।’’ 

আরও পড়ুন: বিরাটের সঙ্গে তুলনা ‘না-পসন্দ’ বাবরের

দক্ষিণ আফ্রিকার বিরুদ্ধে আগের দুই ম্যাচের একটাতেও দশ রানেও পৌঁছতে পারেননি। অথচ মুম্বইয়ের এই ২২ বছর বয়সি তরুণ ছয় হাঁকিয়ে সেঞ্চুরিও করেন এ দিন। কী করে হল এমন ভোলবদল? নিজের ব্যর্থতায় রাগে ফুঁসছিলেন। বিপক্ষের প্রধান স্ট্রাইক বোলার ডেন প্যাটারসনের বল সোজা উড়িয়ে দেন একেবারে মাঠের বাইরে। আর তাতেই তিন অঙ্কের রানে পৌঁছে গিয়ে স্বস্তির নিঃশ্বাস ফেলেন শ্রেয়স।

তবে সিরিজ জিতেও সে রকম জোরদার সেলিব্রেশন হয়নি ভারতীয় শিবিরে। রাহুল দ্রাবিড়ের দলের ছেলেরা তাঁর মতোই। সংযত। শ্রেয়সই বললেন, ‘‘না, তেমন উল্লাস করিনি আমরা ড্রেসিংরুমে। হোটেলে পৌঁছে একটা ছোটখাটো উৎসব হবে হয়তো। তার বেশি কিছু নয়। গত এক সপ্তাহে পাঁচটা ম্যাচ খেলেছি। সামনে আবার দুটো চার দিনের ম্যাচও আছে। বিশ্রাম দরকার।’’

রঞ্জি ট্রফির ফাইনালেও (২০১৬) সেঞ্চুরি করেছিলেন তিনি। কিন্তু এটা অন্যরকম, নিজেই সে কথা জানান শ্রেয়স। বলেন, ‘‘রান না পেয়ে ছটফট করছিলাম। বড় রান পেয়ে অবশেষে স্বস্তি পেলাম। রঞ্জি ফাইনাল ঘরের মাঠে। কিন্তু দক্ষিণ আফ্রিকার উইকেটে বড় রান করা যে মোটেই সোজা নয়, সেটা এ বার বুঝলাম।’’

এখানেই তাঁর ছাত্রের কৃতিত্ব বেশি বলে মনে করেন কোচ প্রবীণ আমরে। দক্ষিণ আফ্রিকাতেই (ডারবানে) যাঁর অভিষেক টেস্টে সেঞ্চুরি, সেই আমরে মুম্বই থেকে মঙ্গলবার রাতে ফোনে বলেন, ‘‘দক্ষিণ আফ্রিকায় উইকেটের সঙ্গে মানিয়ে নিতেই সময় চলে যায়। এই সমস্যাই বোধহয় হচ্ছিল ওর। কিন্তু জানতাম, রানে আসতে শ্রেয়সের একটা মাত্র ইনিংস লাগবে।’’ 

তিন দিন আগে শ্রেয়স তাঁকে ফোনও করেছিলেন বলে জানান আমরে। বলেন, ‘‘ওকে বললাম, কন্ডিশনটা ঠিকঠাক বুঝে খেল, তা হলেই রান পাবি। আর যেখানে রাহুল দ্রাবিড়ের মতো মেন্টর রয়েছে, সেখানে চিন্তার কী আছে? শ্রেয়স মানসিক ভাবে খুবই শক্তিশালী। ওকে শুধু পথটা বাতলে দিতে হয়। এই কাজটা রাহুলের চেয়ে ভাল আর কে করতে পারে?’’

দিল্লি ডেয়ারডেভিলসেও শ্রেয়স ও রাহুল একসঙ্গে কাজ করেছেন। তাই দু’জনের মধ্যে বোঝাপড়াটাও ভালই। আমরের মতো প্রায় একই কথা বলছেন শ্রেয়সও, ‘‘রাহুল স্যরের সঙ্গে এই ব্যাপারে আগের দিন অনেকক্ষণ কথা হয় আমার। উনি বারবার মানসিক দিকটায় জোর দিতে বলেন। কেন বারবার ঠিকঠাক শুরু করেও বড় রানে কনভার্ট করতে পারছি না, কী সমস্যা হচ্ছে, তা বুঝে নেন। কী ভাবে সমস্যা দূর করতে হবে, আমাকে তার পরে তা বুঝিয়ে দেন। আর তাতেই ম্যাজিকের মতো কাজ হল। শুধু আমি না, দলের সবাই রাহুল স্যরের প্রভাবে মুগ্ধ। ওঁর মতো একজন কিংবদন্তি মেন্টর দলে থাকলে আমাদের মতো ব্যাটসম্যানদের কি লাভই না হয়!’’  


TAGS :   Shreyas Iyer   India A   South Africa   রাহুল দ্রাবিড়   Rahul Dravid   শ্রেয়স আইয়ার   Cricket   Tri Series Final
আরও খবর
Mahendra Singh Dhoni
পরিবারের সঙ্গে ফার্ম হাউসেই সময় কাটাচ্ছেন ধোনি
Najam Sethi
পাকিস্তান ক্রিকেট বোর্ডের নতুন চেয়ারম্যান নাজম শেঠী
Ravindra Jadeja
জাডেজার উত্থানের পিছনে কোন দুই ক্রিকেটার?
Axar Patel
জাডেজার জায়গায় টেস্ট দলে ডাক অক্ষরকে
Community guidelines
Ads by Revcontent
ওয়েব থেকে আরও খবর
10 Most Followed Celebrities On Instagram
10 Stars Who Became First-Time Fathers After 50
10 Gorgeous Pink Beaches
10 Of The Highest Paid Models In The World
Top 10 Whistleblowers Of Our Time
Top 10 Hottest Sportscasters
Take a Deep Breath Before Seeing Her Transformation
10 Most Popular Female Superheros Of All Time

Ads by Revcontent
From the Web
The Unusual Link Between Alzheimer's and Coconut Oil
সম্পাদকের পছন্দ
১২ ঘণ্টার নাটকের শেষে ফটোফিনিশে জয় আহমেদ পটেলের
বর্ণিকা-কাণ্ডে মুখ পুড়ছে বিজেপির, সংসদে বিবৃতি দেবেন রাজনাথ
পাহাড়ে শান্তি ফেরাতে ফের আলোচনার ডাক মুখ্যমন্ত্রীর
পেঁয়াজ-সহ আনাজ আগুন, কাল বৈঠক মমতার
ভারতকে ট্রফি জিতিয়ে শ্রেয়সের মুখে রাহুল-স্তুতি
আপনার পছন্দ

    পড়া
    এখনই

কুকুর বাঁধার বেল্ট গলায় জড়িয়ে ঝুলছে ছেলে!
‘মাথা নত করবো না’, বর্ণিকার পাশেই তাঁর বাবা
উনি না আসার সিদ্ধান্ত নিলেই ভারতের মঙ্গল
ভারতে সফল অস্ত্রোপচার, পাকিস্তানে ফিরে মারা গেল ছোট্ট রুহান
গৌরব আমার প্রথম প্রেম নয়, বললেন ঋদ্ধিমা



বাংলাদেশ সফর নিশ্চিত, স্বস্তি অস্ট্রেলিয়া ক্রিকেট দলে
নিজস্ব সংবাদদাতা
ঢাকা ৩ অগস্ট, ২০১৭, ২০:১৫:৩৩
|
শেষ আপডেট: ৩ অগস্ট, ২০১৭, ২০:১৪:৩৬
AddThis Sharing Buttons
Share to Facebook1.7KShare to WhatsAppShare to TwitterShare to More
Australia-Bangladesh

শেষ পর্যন্ত স্বস্তি এসেছে অস্ট্রেলীয় ক্রিকেট দলে। নির্ধারিত সময়সূচি অনুযায়ীই টেস্ট খেলতে বাংলাদেশে আসছে স্টিভেন স্মিথের দল। বেতন ভাতা নিয়ে গত কিছু দিন বেশ ঝামেলাতেই ছিল ক্রিকেট অস্ট্রেলিয়া ও অস্ট্রেলিয়ান ক্রিকেটার্স অ্যাসোসিয়েশনের। শেষ পর্যন্ত সেই ঝামেলা মিটেছে। মেলবোর্নে বৃহস্পতিবার সকালেই সমঝোতায় রাজি হয়েছে দুই পক্ষ। জানা গিয়েছে, ঝামেলা মেটাতে আবার বোর্ডের সঙ্গে চুক্তিবদ্ধ হবে ক্রিকেটাররা।

আরও খবর: স্মিথদের মামলার পরামর্শ
Ads by  Datawrkz

এর আগে ক্রিকেট অস্ট্রেলিয়ার প্রধান জেমস সাদারল্যান্ড সংবাদমাধ্যমকে জানিয়েছিলেন, অস্ট্রেলিয়ান ক্রিকেটার্স অ্যাসোসিয়েশনের সঙ্গে শেষ বার মুখোমুখি হবে তারা। সমাধান না হলে আদালতের দ্বারস্থ হতে হবে। ২০১৬ সালের নভেম্বর থেকে ক্রিকেট অস্ট্রেলিয়া ও অস্ট্রেলিয়ান ক্রিকেটার্স অ্যাসোসিয়েশনের এর মধ্যে ঝামেলা শুরু হয়। ক্রিকেটারদের চুক্তি নবায়ন করা নিয়ে ক্রিকেট অস্ট্রেলিয়া (সিএ) এবং অস্ট্রেলিয়ান ক্রিকেটার্স অ্যাসোসিয়েশনের (এসিএ) মধ্যে দ্বন্দ্ব চলেছে বেশ কিছু দিন। সেই বছর ৩০ জুনের মধ্যে ক্রিকেটারদের সঙ্গে নতুন চুক্তি হওয়ার কথা ছিল ক্রিকেট অস্ট্রেলিয়ার। সেটা হয়নি সেসময়। ফলে ঝামেলা শুরু হয়। অবশেষে নতুন চুক্তিতে পৌঁছল ক্রিকেট অস্ট্রেলিয়া (সিএ) এবং অস্ট্রেলিয়ান ক্রিকেটার্স অ্যাসোসিয়েশন।

এ দিকে সংকট মেটাতে বেশ খুশি বাংলাদেশের ক্রিকেট দল। অস্ট্রেলিয়ার বাংলাদেশে আসার বিষয় নিয়ে অনেকটাই অনিশ্চিত ছিল টাইগাররা, সেই মেঘ এখন কেটেছে। মুশফিক-তামিমরা অস্ট্রেলিয়াকে মোকাবিলার প্রস্তুতিতে। সবকিছু হিসেবমত থাকলে আগামী ১৮ আগস্ট বাংলাদেশে আসবেন স্মিথের দল।

আরও খবর: ক্রিকেটারদের বেতন সমস্যা মেটাতে আলোচনায় বসার পরামর্শ মাইকেল ক্লার্কের

বাংলাদেশ ক্রিকেট বোর্ড সংবাদমাধ্যমের কাছে জানিয়েছে, টেস্ট শুরু হবে ২৭ আগস্ট। তবে তার আগে একটি প্রস্তুতি ম্যাচ খেলবে অস্ট্রেলিয়া। প্রস্তুতি ম্যাচটা দু’দিনের। ঢাকার পাশে নারায়ণগঞ্জে ফতুল্লার খান সাহেব ওসমান আলী স্টেডিয়ামে এই ম্যাচটি গড়াবে ২২ আগস্ট। চলবে ২৩ আগস্ট পর্যন্ত। এর পর শুরু হবে টেস্ট লড়াই। প্রথম টেস্ট মিরপুর শেরেবাংলা স্টেডিয়ামে ম্যাচটি শেষ হবে ৩১ অগস্ট। দ্বিতীয় টেস্ট ম্যাচটি অনুষ্ঠিত হবে চট্টগ্রামের জহুর আহমেদ চৌধুরী স্টেডিয়ামে। ৪ সেপ্টেম্বর শুরু হয়ে চলবে ৮ সেপ্টেম্বর পর্যন্ত।


	
কাজী নজরুল ইসলাম
https://bn.wikipedia.org/s/u94
উইকিপিডিয়া, মুক্ত বিশ্বকোষ থেকে
একই নামের ভিন্ন ব্যক্তির জন্য, নজরুল ইসলাম (দ্ব্যর্থতা নিরসন) দেখুন।
কাজী নজরুল ইসলাম
Nazrul.jpg
জন্ম 	কাজী নজরুল ইসলাম
মে ২৪, ১৮৯৯
চুরুলিয়া, বেঙ্গল প্রেসিডেন্সি, ব্রিটিশ ভারত (বর্তমানে পশ্চিমবঙ্গ)
মৃত্যু 	আগস্ট ২৯, ১৯৭৬ (৭৭ বছর)
ঢাকা, বাংলাদেশ
মৃত্যুর কারণ 	পিক্‌স ডিজিজ
সমাধি 	ঢাকা বিশ্ববিদ্যালয় কেন্দ্রীয় জামে মসজিদ প্রাঙ্গন
জাতীয়তা 	ব্রিটিশ ভারত ব্রিটিশ ভারতীয় (১৮৯৯-১৯৪৭)
ভারত ভারতীয় (১৯৪৭-১৯৭২)
বাংলাদেশ বাংলাদেশী (১৯৭২-১৯৭৬)
অন্য নাম 	দুখু মিয়া[১]
জাতিসত্তা 	বাঙালি
নাগরিকত্ব 	

    ব্রিটিশ ভারত ব্রিটিশ ভারতীয় (১৮৯৯-১৯৪৭)
    ভারত ভারতীয় (১৯৪৭-১৯৭২)
    বাংলাদেশ বাংলাদেশী (১৯৭২-১৯৭৬)

পেশা 	

    কবি ঔপন্যাসিক গীতিকার সুরকার নাট্যকার সম্পাদক 

উল্লেখযোগ্য কাজ 	

    চল্‌ চল্‌ চল্‌ বিদ্রোহী নজরুলগীতি অগ্নিবীণা (কাব্যগ্রন্থ) বাঁধন হারা ধূমকেতু বিষের বাঁশি গজল 

আন্দোলন 	বাংলার নবজাগরণ
ধর্ম 	ইসলাম
দাম্পত্য সঙ্গী 	

    প্রমিলা দেবী
    নার্গিস আসার খানম

পুরস্কার 	স্বাধীনতা পুরস্কার (১৯৭৭)
একুশে পদক (১৯৭৬)
পদ্মভূষণ
ওয়েবসাইট 	এডুলিচার পরিচালিত নজরুল রচনাবলী।
স্বাক্ষর
Signature of Kazi Nazrul.jpg

কাজী নজরুল ইসলাম (মে ২৪[১], ১৮৯৯–আগস্ট ২৯, ১৯৭৬) (জ্যৈষ্ঠ ১১, ১৩০৬–ভাদ্র ১২, ১৩৮৩ বঙ্গাব্দ) ছিলেন বিংশ শতাব্দীর অন্যতম জনপ্রিয় অগ্রণী বাঙালি কবি, ঔপন্যাসিক, নাট্যকার, সঙ্গীতজ্ঞ ও দার্শনিক যিনি বাংলা কাব্যে অগ্রগামী ভূমিকা রাখার পাশাপাশি প্রগতিশীল প্রণোদনার জন্য সর্বাধিক পরিচিত। তিনি বাংলা সাহিত্য, সমাজ ও সংস্কৃতি ক্ষেত্রের অন্যতম শ্রেষ্ঠ ব্যক্তিত্ব হিসেবে উল্লেখযোগ্য।[১] বাঙালী মণীষার এক তুঙ্গীয় নিদর্শন নজরুল। তিনি বাংলা ভাষার অন্যতম সাহিত্যিক এবং বাংলাদেশের জাতীয় কবি।[২] পশ্চিমবঙ্গ ও বাংলাদেশ – দুই বাংলাতেই তাঁর কবিতা ও গান সমানভাবে সমাদৃত। তাঁর কবিতায় বিদ্রোহী দৃষ্টিভঙ্গির কারণে তাঁকে বিদ্রোহী কবি নামে আখ্যায়িত করা হয়েছে।[৩] তাঁর কবিতার মূল বিষয়বস্তু ছিল মানুষের ওপর মানুষের অত্যাচার এবং সামাজিক অনাচার ও শোষণের বিরুদ্ধে সোচ্চার প্রতিবাদ।[৪]

বিংশ শতাব্দীর বাংলা মননে কাজী নজরুল ইসলামের মর্যাদা ও গুরুত্ব অপরিসীম। একাধারে কবি, সাহিত্যিক, সংগীতজ্ঞ, সাংবাদিক, সম্পাদক, রাজনীতিবিদ এবং সৈনিক হিসেবে অন্যায় ও অবিচারের বিরুদ্ধে নজরুল সর্বদাই ছিলেন সোচ্চার। তাঁর কবিতা ও গানে এই মনোভাবই প্রতিফলিত হয়েছে। অগ্নিবীণা হাতে তাঁর প্রবেশ, ধূমকেতুর মতো তাঁর প্রকাশ। যেমন লেখাতে বিদ্রোহী, তেমনই জীবনে – কাজেই "বিদ্রোহী কবি", তাঁর জন্ম ও মৃত্যুবার্ষিকী বিশেষ মর্যাদার সঙ্গে উভয় বাংলাতে প্রতি বৎসর উদযাপিত হয়ে থাকে।

নজরুল এক দরিদ্র মুসলিম পরিবারে জন্মগ্রহণ করেন। তার প্রাথমিক শিক্ষা ছিল ধর্মীয়। স্থানীয় এক মসজিদে সম্মানিত মুয়াযযিন হিসেবেও কাজ করেছিলেন। কৈশোরে বিভিন্ন থিয়েটার দলের সাথে কাজ করতে যেয়ে তিনি কবিতা, নাটক এবং সাহিত্য সম্বন্ধে সম্যক জ্ঞান লাভ করেন। ভারতীয় সেনাবাহিনীতে কিছুদিন কাজ করার পর তিনি সাংবাদিকতাকে পেশা হিসেবে বেছে নেন। এসময় তিনি কলকাতাতেই থাকতেন। এসময় তিনি ব্রিটিশ রাজের বিরুদ্ধে প্রত্যক্ষ সংগ্রামে অবতীর্ণ হন। প্রকাশ করেন বিদ্রোহী এবং ভাঙার গানের মতো কবিতা; ধূমকেতুর মতো সাময়িকী। জেলে বন্দী হলে পর লিখেন রাজবন্দীর জবানবন্দী, এই সব সাহিত্যকর্মে সাম্রাজ্যবাদের বিরোধিতা ছিল সুস্পষ্ট। ধার্মিক মুসলিম সমাজ এবং অবহেলিত ভারতীয় জনগণের সাথে তার বিশেষ সম্পর্ক ছিল। তার সাহিত্যকর্মে প্রাধান্য পেয়েছে ভালোবাসা, মুক্তি এবং বিদ্রোহ। ধর্মীয় লিঙ্গভেদের বিরুদ্ধেও তিনি লিখেছেন। ছোটগল্প, উপন্যাস, নাটক লিখলেও তিনি মূলত কবি হিসেবেই বেশি পরিচিত। বাংলা কাব্যে তিনি এক নতুন ধারার জন্ম দেন। এটি হল ইসলামী সঙ্গীত তথা গজল, এর পাশাপাশি তিনি অনেক উৎকৃষ্ট শ্যামা সংগীত ও হিন্দু ভক্তিগীতিও রচনা করেন। নজরুল প্রায় ৩০০০ গান রচনা এবং অধিকাংশে সুরারোপ করেছেন যেগুলো এখন নজরুল সঙ্গীত বা "নজরুল গীতি" নামে পরিচিত এবং বিশেষ জনপ্রিয়।

মধ্যবয়সে তিনি পিক্‌স ডিজিজে[৫] আক্রান্ত হন। এর ফলে আমৃত্যু তাকে সাহিত্যকর্ম থেকে বিচ্ছিন্ন থাকতে হয়। একই সাথে মানসিক ভারসাম্য হারিয়ে ফেলেন। বাংলাদেশ সরকারের আমন্ত্রণে ১৯৭২ সালে তিনি সপরিবারে ঢাকা আসেন। এসময় তাঁকে বাংলাদেশের জাতীয়তা প্রদান করা হয়। এখানেই তিনি মৃত্যুবরণ করেন।

পরিচ্ছেদসমূহ

    ১ জন্ম ও প্রাথমিক জীবন
    ২ সৈনিক জীবন
    ৩ সাংবাদিক জীবন
    ৪ পারিবারিক জীবন
    ৫ বিদ্রোহী নজরুল
    ৬ অসুস্থতা
        ৬.১ বাংলাদেশে আগমন ও প্রয়াণ
    ৭ সাহিত্যকর্ম
        ৭.১ কবিতা
        ৭.২ সঙ্গীত
        ৭.৩ গদ্য রচনা, গল্প ও উপন্যাস
    ৮ রাজনৈতিক দর্শন
    ৯ সম্মাননা
        ৯.১ ভারত
        ৯.২ বাংলাদেশ
    ১০ তথ্যসূত্র
    ১১ আরো দেখুন
    ১২ বহিঃসংযোগ

জন্ম ও প্রাথমিক জীবন

১৮৯৯ খ্রিস্টাব্দের ২৪ মে (জ্যৈষ্ঠ ১১, ১৩০৬ বঙ্গাব্দ) ভারতের পশ্চিমবঙ্গের বর্ধমান জেলার আসানসোল মহকুমার চুরুলিয়া গ্রামে জন্মগ্রহণ করেন কাজী নজরুল ইসলাম।[১] চুরুলিয়া গ্রামটি আসানসোল মহকুমার জামুরিয়া ব্লকে অবস্থিত। পিতামহ কাজী আমিন উল্লাহর পুত্র কাজী ফকির আহমদের দ্বিতীয় স্ত্রী জাহেদা খাতুনের ষষ্ঠ সন্তান তিনি। তাঁর বাবা ফকির আহমদ ছিলেন স্থানীয় মসজিদের ইমাম এবং মাযারের খাদেম। নজরুলের তিন ভাইয়ের মধ্যে কনিষ্ঠ কাজী আলী হোসেন এবং দুই বোনের মধ্যে সবার বড় কাজী সাহেবজান ও কনিষ্ঠ উম্মে কুলসুম। কাজী নজরুল ইসলামের ডাক নাম ছিল "দুখু মিয়া"। নজরুল গ্রামের স্থানীয় মসজিদে মুয়াজ্জিনের কাজ করেন। মক্তবে (মসজিদ পরিচালিত মুসলিমদের ধর্মীয় স্কুল) কুরআন, ইসলাম ধর্ম, দর্শন এবং ইসলামী ধর্মতত্ত্ব অধ্যয়ন শুরু করেন। ১৯০৮ সালে তাঁর পিতার মৃত্যু হয়, তখন তার বয়স মাত্র নয় বছর। পিতার মৃত্যুর পর পারিবারিক অভাব-অনটনের কারণে তাঁর শিক্ষাজীবন বাধাগ্রস্ত হয় এবং মাত্র দশ বছর বয়সে জীবিকা অর্জনের জন্য কাজে নামতে হয় তাঁকে।[৬] এসময় নজরুল মক্তব থেকে নিম্ন মাধ্যমিক পরীক্ষায় উত্তীর্ণ হয়ে উক্ত মক্তবেই শিক্ষকতা শুরু করেন। একই সাথে হাজি পালোয়ানের কবরের সেবক এবং মসজিদের মুয়াযযিন (আযান দাতা) হিসেবে কাজ শুরু করেন। এইসব কাজের মাধ্যমে তিনি অল্প বয়সেই ইসলামের মৌলিক আচার-অনুষ্ঠানের সাথে ঘনিষ্ঠভাবে পরিচিত হবার সুযোগ পান যা পরবর্তীকালে তার সাহিত্যকর্মে বিপুলভাবে প্রভাবিত করে।[১] তিনিই বাংলা সাহিত্যে ইসলামী চেতনার চর্চা শুরু করেছেন বলা যায়।[১]
নজরুলের লেখার খাতার একটি পাতা : “তৌহিদেরই মুর্শিদ আমার মোহাম্মদের নাম”

মক্তব, মসজিদ ও মাজারের কাজে নজরুল বেশি দিন ছিলেন না। বাল্য বয়সেই লোকশিল্পের প্রতি আকৃষ্ট হয়ে একটি লেটো (বাংলার রাঢ় অঞ্চলের কবিতা, গান ও নৃত্যের মিশ্র আঙ্গিক চর্চার ভ্রাম্যমাণ নাট্যদল)[৭] দলে যোগ দেন। তাঁর চাচা কাজী বজলে করিম চুরুলিয়া অঞ্চলের লেটো দলের বিশিষ্ট উস্তাদ ছিলেন এবং আরবি, ফার্সি ও উর্দূ ভাষায় তার দখল ছিল। এছাড়া বজলে করিম মিশ্র ভাষায় গান রচনা করতেন। ধারণা করা হয়, বজলে করিমের প্রভাবেই নজরুল লেটো দলে যোগ দিয়েছিলেন। এছাড়া ঐ অঞ্চলের জনপ্রিয় লেটো কবি শেখ চকোর (গোদা কবি) এবং কবিয়া বাসুদেবের লেটো ও কবিগানের আসরে নজরুল নিয়মিত অংশ নিতেন। লেটো দলেই সাহিত্য চর্চা শুরু হয়। এই দলের সাথে তিনি বিভিন্ন স্থানে যেতেন, তাদের সাথে অভিনয় শিখতেন এবং তাদের নাটকের জন্য গান ও কবিতা লিখতেন। নিজ কর্ম এবং অভিজ্ঞতার আলোকে তিনি বাংলা এবং সংস্কৃত সাহিত্য অধ্যয়ন শুরু করেন। একইসাথে হিন্দু ধর্মগ্রন্থ অর্থাৎ পুরাণসমূহ অধ্যয়ন করতে থাকেন। সেই অল্প বয়সেই তার নাট্যদলের জন্য বেশকিছু লোকসঙ্গীত রচনা করেন। এর মধ্যে রয়েছে চাষার সঙ, শকুনীবধ, রাজা যুধিষ্ঠিরের সঙ, দাতা কর্ণ, আকবর বাদশাহ, কবি কালিদাস, বিদ্যাভূতুম, রাজপুত্রের গান, বুড়ো শালিকের ঘাড়ে রোঁ এবং মেঘনাদ বধ।[১] একদিকে মসজিদ, মাজার ও মক্তব জীবন, অপর দিকে লেটো দলের বিচিত্র অভিজ্ঞতা নজরুলের সাহিত্যিক জীবনের অনেক উপাদান সরবরাহ করেছে। নজরুল কালীদেবীকে নিয়ে প্রচুর শ্যামা সঙ্গীত ও রচনা করেন, নজরুল তার শেষ ভাষনে উল্লেখ্য করেন - “কেউ বলেন আমার বানী যবন কেউ বলেন কাফের। আমি বলি ও দুটোর কোনটাই না। আমি শুধু হিন্দু মুসলিমকে এক জায়গায় ধরে নিয়ে হ্যান্ডশেক করানোর চেষ্টা করেছি, গালাগালিকে গলাগলিতে পরিণত করার চেষ্টা করেছি।”

১৯১০ সালে নজরুল লেটো দল ছেড়ে ছাত্র জীবনে ফিরে আসেন। লেটো দলে তার প্রতিভায় সকলেই যে মুগ্ধ হয়েছিল তার প্রমাণ নজরুল লেটো ছেড়ে আসার পর তাকে নিয়ে অন্য শিষ্যদের রচিত গান: "আমরা এই অধীন, হয়েছি ওস্তাদহীন / ভাবি তাই নিশিদিন, বিষাদ মনে / নামেতে নজরুল ইসলাম, কি দিব গুণের প্রমাণ", এই নতুন ছাত্রজীবনে তার প্রথম স্কুল ছিল রানীগঞ্জের সিয়ারসোল রাজ স্কুল, এরপর ভর্তি হন মাথরুন উচ্চ ইংরেজি স্কুলে যা পরবর্তীতে নবীনচন্দ্র ইনস্টিটিউশন নামে পরিচিতি লাভ করে। মাথরুন স্কুলের তৎকালীন প্রধান শিক্ষক ছিলেন কুমুদরঞ্জন মল্লিক যিনি সেকালের বিখ্যাত কবি হিসেবেও পরিচিত ছিলেন। তার সান্নিধ্য নজরুলের অনুপ্রেরণার একটি উৎস। কুমুদরঞ্জন স্মৃতিচারণ করতে যেয়ে নজরুল সম্বন্ধে লিখেছেন,
“ 	ছোট সুন্দর ছনমনে ছেলেটি, আমি ক্লাশ পরিদর্শন করিতে গেলে সে আগেই প্রণাম করিত। আমি হাসিয়া তাহাকে আদর করিতাম। সে বড় লাজুক ছিল। 	”

যাহোক, আর্থিক সমস্যা তাকে বেশ দিন এখানে পড়াশোনা করতে দেয়নি। ষষ্ঠ শ্রেণী পর্যন্ত পড়ার পর তাকে আবার কাজে ফিরে যেতে হয়। প্রথমে যোগ দেন বাসুদেবের কবিদলে। এর পর একজন খ্রিস্টান রেলওয়ে গার্ডের খানসামা এবং সবশেষে আসানসোলের চা-রুটির দোকানে রুটি বানানোর কাজ নেন। এভাবে বেশ কষ্টের মাঝেই তার বাল্য জীবন অতিবাহিত হতে থাকে। এই দোকানে কাজ করার সময় আসানসোলের দারোগা রফিজউল্লাহ'র সাথে তার পরিচয় হয়। দোকানে একা একা বসে নজরুল যেসব কবিতা ও ছড়া রচনা করতেন তা দেখে রফিজউল্লাহ তার প্রতিভার পরিচয় পান। তিনিই নজরুলকে ১৯১৪ খ্রিস্টাব্দে ময়মনসিংহ জেলার ত্রিশালের দরিরামপুর স্কুলে সপ্তম শ্রেণীতে ভর্তি করে দেন। ১৯১৫ খ্রিস্টাব্দে তিনি আবার রানীগঞ্জের সিয়ারসোল রাজ স্কুলে ফিরে যান এবং সেখানে অষ্টম শ্রেণী থেকে পড়াশোনা শুরু করেন। ১৯১৭ সাল পর্যন্ত এখানেই পড়াশোনা করেন। ১৯১৭ খ্রিস্টাব্দের শেষদিকে মাধ্যমিকের প্রিটেস্ট পরীক্ষার না দিয়ে তিনি সেনাবাহিনীতে সৈনিক হিসেবে যোগ দেন। এই স্কুলে অধ্যয়নকালে নজরুল এখানকার চারজন শিক্ষক দ্বারা প্রভাবিত হয়েছিলেন। এরা হলেন উচ্চাঙ্গ সঙ্গীতের সতীশচন্দ্র কাঞ্জিলাল, বিপ্লবী চেতনাবিশিষ্ট নিবারণচন্দ্র ঘটক, ফার্সি সাহিত্যের হাফিজ নুরুন্নবী এবং সাহিত্য চর্চার নগেন্দ্রনাথ বন্দ্যোপাধ্যায়।[১]
সৈনিক জীবন
সেনাবাহিনীতে নজরুল

১৯১৭ খ্রিস্টাব্দের শেষদিকে নজরুল সেনাবাহিনীতে যোগ দেন। প্রথমে কলকাতার ফোর্ট উইলিয়ামে এবং পরবর্তীতে প্রশিক্ষণের জন্য সীমান্ত প্রদেশের নওশেরায় যান। প্রশিক্ষণ শেষে করাচি সেনানিবাসে সৈনিক জীবন কাটাতে শুরু করেন। তিনি সেনাবাহিনীতে ছিলেন ১৯১৭ খ্রিস্টাব্দের শেষভাগ থেকে ১৯২০ খ্রিস্টাব্দের মার্চ-এপ্রিল পর্যন্ত, অর্থাৎ প্রায় আড়াই বছর। এই সময়ের মধ্যে তিনি ৪৯ বেঙ্গল রেজিমেন্টের সাধারণ সৈনিক কর্পোরাল থেকে কোয়ার্টার মাস্টার হাবিলদার পর্যন্ত হয়েছিলেন। উক্ত রেজিমেন্টের পাঞ্জাবী মৌলবির কাছে তিনি ফার্সি ভাষা শিখেন। এছাড়া সহ-সৈনিকদের সাথে দেশী-বিদেশী বিভিন্ন বাদ্যযন্ত্র সহযোগে সঙ্গীতের চর্চা অব্যাহত রাখেন, আর গদ্য-পদ্যের চর্চাও চলতে থাকে একই সাথে। করাচি সেনানিবাসে বসে নজরুল যে রচনাগুলো সম্পন্ন করেন তার মধ্যে রয়েছে, বাউণ্ডুলের আত্মকাহিনী (প্রথম গদ্য রচনা), মুক্তি (প্রথম প্রকাশিত কবিতা); গল্প: হেনা, ব্যথার দান, মেহের নেগার, ঘুমের ঘোরে, কবিতা সমাধি ইত্যাদি। এই করাচি সেনানিবাসে থাকা সত্ত্বেও তিনি কলকাতার বিভিন্ন সাহিত্য পত্রিকার গ্রাহক ছিলেন। এর মধ্যে রয়েছে প্রবাসী, ভারতবর্ষ, ভারতী, মানসী, মর্ম্মবাণী, সবুজপত্র, সওগাত এবং বঙ্গীয় মুসলমান সাহিত্য পত্রিকা। এই সময় তার কাছে রবীন্দ্রনাথ ঠাকুর, শরৎচন্দ্র চট্টোপাধ্যায় এবং ফার্সি কবি হাফিজের কিছু বই ছিল। এ সূত্রে বলা যায় নজরুলের সাহিত্য চর্চার হাতেখড়ি এই করাচি সেনানিবাসেই। সৈনিক থাকা অবস্থায় তিনি প্রথম বিশ্বযুদ্ধে অংশ নেন। এ সময় নজরুলের বাহিনীর ইরাক যাবার কথা ছিল। কিন্তু যুদ্ধ থেমে যাওয়ায় আর যাননি। ১৯২০ খ্রিস্টাব্দে যুদ্ধ শেষ হলে ৪৯ বেঙ্গল রেজিমেন্ট ভেঙে দেয়া হয়।[৮] এরপর তিনি সৈনিক জীবন ত্যাগ করে কলকাতায় ফিরে আসেন।
সাংবাদিক জীবন
তরুণ নজরুল

যুদ্ধ শেষে কলকাতায় এসে নজরুল ৩২ নং কলেজ স্ট্রিটে বঙ্গীয় মুসলিম সাহিত্য সমিতির অফিসে বসবাস শুরু করেন। তার সাথে থাকতেন এই সমিতির অন্যতম কর্মকর্তা মুজফ্‌ফর আহমদ এখান থেকেই তার সাহিত্য-সাংবাদিকতা জীবনের মূল কাজগুলো শুরু হয়। প্রথম দিকেই মোসলেম ভারত, বঙ্গীয় মুসলমান সাহিত্য পত্রিকা, উপাসনা প্রভৃতি পত্রিকায় তার কিছু লেখা প্রকাশিত হয়। এর মধ্যে রয়েছে উপন্যাস বাঁধন হারা এবং কবিতা বোধন, শাত-ইল-আরব, বাদল প্রাতের শরাব, আগমনী, খেয়া-পারের তরণী, কোরবানি, মোহরর্‌ম, ফাতেহা-ই-দোয়াজ্‌দম্‌, এই লেখাগুলো সাহিত্য ক্ষেত্রে বিশেষভাবে প্রশংসিত হয়। এর প্রেক্ষিতে কবি ও সমালোচক মোহিতলাল মজুমদার মোসলেম ভারত পত্রিকায় তার খেয়া-পারের তরণী এবং বাদল প্রাতের শরাব কবিতা দুটির প্রশংসা করে একটি সমালোচনা প্রবন্ধ লিখেন। এ থেকেই দেশের বিশিষ্ট সাহিত্যিক ও সমালোচকদের সাথে নজরুলের ঘনিষ্ঠ পরিচয় শুরু হয়। বঙ্গীয় মুসলিম সাহিত্য সমিতির অফিসে কাজী মোতাহার হোসেন, মোজাম্মেল হক, কাজী আবদুল ওদুদ, মুহম্মদ শহীদুল্লাহ্‌, আফজালুল হক প্রমুখের সাথে পরিচয় হয়। তৎকালীন কলকাতার দুটি জনপ্রিয় সাহিত্যিক আসর গজেনদার আড্ডা এবং ভারতীয় আড্ডায় অংশগ্রহণের সুবাদে পরিচিত হন অতুলপ্রসাদ সেন, অবনীন্দ্রনাথ ঠাকুর, সত্যেন্দ্রনাথ দত্ত, প্রেমাঙ্কুর আতর্থী, শিশির ভাদুড়ী, শরৎচন্দ্র চট্টোপাধ্যায়, নির্মেলন্দু লাহিড়ী, ধুর্জটিপ্রসাদ মুখোপাধ্যায়, হেমেন্দ্রকুমার রায়, দিনেন্দ্রনাথ ঠাকুর, চারুচন্দ্র বন্দ্যোপাধ্যায়, ওস্তাদ করমতুল্লা খাঁ প্রমুখের সাথে। ১৯২১ সালের অক্টোবর মাসে তিনি শান্তিনিকেতনে যেয়ে রবীন্দ্রনাথের সাথে সাক্ষাৎ করেন। তখন থেকে রবীন্দ্রনাথের মৃত্যু পর্যন্ত তাদের মধ্যে সুসম্পর্ক বজায় ছিল। কাজী মোতাহার হোসেনের সাথে নজরুলের বিশেষ বন্ধুত্ব গড়ে উঠে।
নজরুল সঙ্গীতের স্বরলিপি গ্রন্থের প্রচ্ছদ চিত্র। নজরুল নিজেই স্বরলিপি করেছিলেন।

১৯২০ খ্রিস্টাব্দের জুলাই ১২ তারিখে নবযুগ নামক একটি সান্ধ্য দৈনিক পত্রিকা প্রকাশিত হওয়া শুরু করে। অসহযোগ ও খিলাফত আন্দোলনের প্রেক্ষাপটে প্রকাশিত এই পত্রিকার সম্পাদক ছিলেন শেরে-বাংলা এ.কে. ফজলুল হক- এই পত্রিকার মাধ্যমেই নজরুল নিয়মিত সাংবাদিকতা শুরু করেন। ঐ বছরই এই পত্রিকায় "মুহাজিরীন হত্যার জন্য দায়ী কে" শিরোনামে একটি প্রবন্ধ লিখেন যার জন্য পত্রিকার জামানত বাজেয়াপ্ত করা হয় এবং নজরুলের উপর পুলিশের নজরদারী শুরু হয়। যাই হোক সাংবাদিকতার মাধ্যমে তিনি তৎকালীন রাজনৈতিক ও সামাজিক অবস্থা প্রত্যক্ষ করার সুযোগ পান। একইসাথে মুজফ্‌ফর আহমদের সাথে বিভিন্ন রাজনৈতিক সভা-সমিতিতে যোগদানের মাধ্যমে রাজনীতি বিষয়ে প্রত্যক্ষ অভিজ্ঞতা অর্জনের সুযোগ পেয়েছিলেন। বিভিন্ন ছোটখাটো অনুষ্ঠানের মাধ্যমে কবিতা ও সঙ্গীতের চর্চাও চলছিল একাধারে। তখনও তিনি নিজে গান লিখে সুর দিতে শুরু করেননি। তবে ব্রাহ্মসমাজের সঙ্গীতজ্ঞ মোহিনী সেনগুপ্তা তার কয়েকটি কবিতায় সুর দিয়ে স্বরলিপিসহ পত্রিকায় প্রকাশ করছিলেন। এর মধ্যে রয়েছে: হয়তো তোমার পাব দেখা, ওরে এ কোন স্নেহ-সুরধুনী- সওগাত পত্রিকার ১৩২৭ বঙ্গাব্দের বৈশাখ সংখ্যায় তার প্রথম গান প্রকাশিত হয়। গানটি ছিল: "বাজাও প্রভু বাজাও ঘন"।
পারিবারিক জীবন

১৯২১ সালের এপ্রিল-জুন মাসের দিকে নজরুল মুসলিম সাহিত্য সমিতির অফিসে গ্রন্থ প্রকাশক আলী আকবর খানের সাথে পরিচিত হন। তার সাথেই তিনি প্রথম কুমিল্লার বিরজাসুন্দরী দেবীর বাড়িতে আসেন। আর এখানেই পরিচিত হন প্রমীলা দেবীর সাথে যার সাথে তার প্রথমে পরিণয় ও পরে বিয়ে হয়েছিল।

তবে এর আগে নজরুলের বিয়ে ঠিক হয় আলী আকবর খানের ভগ্নী নার্গিস আসার খানমের সাথে। বিয়ের আখত সম্পন্ন হবার পরে কাবিনের নজরুলের ঘর জামাই থাকার শর্ত নিয়ে বিরোধ বাধে। নজরুল ঘর জামাই থাকতে অস্বীকার করেন এবং বাসর সম্পন্ন হবার আগেই নার্গিসকে রেখে কুমিল্লা শহরে বিরজাসুন্দরী দেবীর বাড়িতে চলে যান। তখন নজরুল খুব অসুস্থ ছিলেন এবং প্রমিলা দেবী নজরুলের পরিচর্যা করেন। এক পর্যায়ে তারা বিবাহ বন্ধনে আবদ্ধ হন।[৯]

নজরুল সাম্যবাদের একজন অগ্রদূত ছিলেন। তিনি মুসলিম হয়েও চার সন্তানের নাম হিন্দু এবং মুসলিম উভয় নামেই নামকরণ করেন। যেমন: কৃষ্ণ মুহাম্মদ, অরিন্দম খালেদ (বুলবুল), কাজী সব্যসাচী এবং কাজী অনিরুদ্ধ।[১০]
বিদ্রোহী নজরুল

তখন দেশজুড়ে অসহযোগ আন্দোলন বিপুল উদ্দীপনার সৃষ্টি করে। নজরুল কুমিল্লা থেকে কিছুদিনের জন্য দৌলতপুরে আলী আকবর খানের বাড়িতে থেকে আবার কুমিল্লা ফিরে যান ১৯ জুনে- এখানে যতদিন ছিলেন ততদিনে তিনি পরিণত হন একজন সক্রিয় রাজনৈতিক কর্মীতে। তাঁর মূল কাজ ছিল শোভাযাত্রা ও সভায় যোগ দিয়ে গান গাওয়া। তখনকার সময়ে তার রচিত ও সুরারোপিত গানগুলির মধ্যে রয়েছে "এ কোন পাগল পথিক ছুটে এলো বন্দিনী মার আঙ্গিনায়, আজি রক্ত-নিশি ভোরে/ একি এ শুনি ওরে/ মুক্তি-কোলাহল বন্দী-শৃঙ্খলে" প্রভৃতি। এখানে ১৭ দিন থেকে তিনি স্থান পরিবর্তন করেছিলেন। ১৯২১ খ্রিস্টাব্দের নভেম্বর মাসে আবার কুমিল্লায় ফিরে যান। ২১ নভেম্বর ছিল সমগ্র ভারতব্যাপী হরতাল- এ উপলক্ষে নজরুল আবার পথে নেমে আসেন; অসহযোগ মিছিলের সাথে শহর প্রদক্ষিণ করেন আর গান করেন, "ভিক্ষা দাও! ভিক্ষা দাও! ফিরে চাও ওগো পুরবাসী"- নজরুলের এ সময়কার কবিতা, গান ও প্রবন্ধের মধ্যে বিদ্রোহের ভাব প্রকাশিত হয়েছে। এর সর্বোৎকৃষ্ট উদাহরণ হচ্ছে বিদ্রোহী নামক কবিতাটি। বিদ্রোহী কবিতাটি ১৯২২ খ্রিস্টাব্দে প্রকাশিত হয় এবং সারা ভারতের সাহিত্য সমাজে খ্যাতিলাভ করে। এই কবিতায় নজরুল নিজেকে বর্ণনা করেন:-
“ 	

আমি বঞ্চিত ব্যথা পথবাসী চির গৃহহারা যত পথিকের,

আমি অবমানিতের মরম বেদনা, বিষ জ্বালা, চির লাঞ্ছিত বুকে গতি ফের

আমি অভিমানী চির ক্ষুব্ধ হিয়ার কাতরতা, ব্যথা সুনিবিড়,

চিত চুম্বন-চোর-কম্পন আমি থর-থর-থর প্রথম প্রকাশ কুমারীর!

আমি গোপন প্রিয়ার চকিত চাহনি, ছল করে দেখা অনুখন,

আমি চপল মেয়ের ভালবাসা তার কাকন চুড়ির কন-কন।

...

মহা-বিদ্রোহী রণক্লান্ত

আমি সেই দিন হব শান্ত।

যবে উৎপীড়িতের ক্রন্দন-রোল আকাশে-বাতাসে ধ্বনিবে না,

অত্যাচারীর খড়ুগ কৃপাণ ভীম রণ, ভূমে রণিবে না-

বিদ্রোহী রণক্লান্ত

আমি সেই দিন হব শান্ত।

..........................

আমি চির বিদ্রোহী বীর –

বিশ্ব ছাড়ায়ে উঠিয়াছি একা চির উন্নত শির!
	”

১৯২২ খ্রিস্টাব্দের ১২ই আগস্ট নজরুল ধূমকেতু পত্রিকা প্রকাশ করে। এটি সপ্তাহে দুবার প্রকাশিত হতো। ১৯২০-এর দশকে অসহযোগ ও খিলাফত আন্দোলন এক সময় ব্যর্থতায় পর্যবসিত হয়। এর পরপর স্বরাজ গঠনে যে সশস্ত্র বিপ্লববাদের আবির্ভাব ঘটে তাতে ধূমকেতু পত্রিকার বিশেষ অবদান ছিল। এই পত্রিকাকে আশীর্বাদ করে রবীন্দ্রনাথ ঠাকুর লিখেছিলেন,
“ 	

কাজী নজরুল ইসলাম কল্যাণীয়েষু, আয় চলে আয়রে ধূমকেতু।

আঁধারে বাঁধ অগ্নিসেতু, দুর্দিনের এই দুর্গশিরে উড়িয়ে দে তোর বিজয় কেতন।
	”

পত্রিকার প্রথম পাতার শীর্ষে এই বাণী লিখা থাকতো। পত্রিকার ২৬ সেপ্টেম্বর, ১৯২২ সংখ্যায় নজরুলের কবিতা আনন্দময়ীর আগমনে প্রকাশিত হয়। এই রাজনৈতিক কবিতা প্রকাশিত হওয়ায় ৮ নভেম্বর পত্রিকার উক্ত সংখ্যাটি নিষিদ্ধ ঘোষিত হয়। একই বছরের ২৩ নভেম্বর তার যুগবাণী প্রবন্ধগ্রন্থ বাজেয়াপ্ত করা হয় এবং একই দিনে তাকে কুমিল্লা থেকে গ্রেফতার করা হয়। গ্রেফতারের পর তাকে কুমিল্লা থেকে কলকাতায় নিয়ে আসা হয়। ১৯২৩ খ্রিস্টাব্দের ৭ জানুয়ারি নজরুল বিচারাধীন বন্দী হিসেবে আত্মপক্ষ সমর্থন করে এক জবানবন্দি প্রদান করেন। চিফ প্রেসিডেন্সি ম্যাজিস্ট্রেট সুইনহোর আদালতে এই জবানবন্দি দিয়েছিলেন। তার এই জবানবন্দি বাংলা সাহিত্যে রাজবন্দীর জবানবন্দী নামে বিশেষ সাহিত্যিক মর্যাদা লাভ করেছে। এই জবানবন্দীতে নজরুল বলেছেন:
“ 	

আমার উপর অভিযোগ, আমি রাজবিদ্রোহী। তাই আমি আজ রাজকারাগারে বন্দি এবং রাজদ্বারে অভিযুক্ত।... আমি কবি,আমি অপ্রকাশ সত্যকে প্রকাশ করার জন্য, অমূর্ত সৃষ্টিকে মূর্তিদানের জন্য ভগবান কর্তৃক প্রেরিত। কবির কণ্ঠে ভগবান সাড়া দেন, আমার বাণী সত্যের প্রকাশিকা ভগবানের বাণী। সেবাণী রাজবিচারে রাজদ্রোহী হতে পারে, কিন্তু ন্যায়বিচারে সে বাণী ন্যায়দ্রোহী নয়, সত্যাদ্রোহী নয়। সত্যের প্রকাশ নিরুদ্ধ হবে না। আমার হাতের ধূমকেতু এবার ভগবানের হাতের অগ্নি-মশাল হয়ে অন্যায় অত্যাচার দগ্ধ করবে...।
	”

১৬ জানুয়ারি বিচারের পর নজরুলকে এক বছরের সশ্রম কারাদণ্ডে দণ্ডিত করা হয়। নজরুলকে আলিপুর কেন্দ্রীয় কারাগারে নিয়ে যাওয়া হয়। এখানে যখন বন্দী জীবন কাটাচ্ছিলেন তখন (১৯২৩ খ্রিস্টাব্দের জানুয়ারি ২২) বিশ্বকবি রবীন্দ্রনাথ তার বসন্ত গীতিনাট্য গ্রন্থটি নজরুলকে উৎসর্গ করেন। এতে নজরুল বিশেষ উল্লসিত হন। এই আনন্দে জেলে বসে আজ সৃষ্টি সুখের উল্লাসে কবিতাটি রচনা করেন।
অসুস্থতা
১৯৪০ সালে ৪২ বছর বয়সী নজরুল

নবযুগে সাংবাদিকতার পাশাপাশি নজরুল বেতারে কাজ করছিলেন। এমন সময়ই অর্থাৎ ১৯৪২ খ্রিস্টাব্দে তিনি অসুস্থ হয়ে পড়েন। এতে তিনি বাকশক্তি হারিয়ে ফেলেন। তাঁর অসুস্থতা সম্বন্ধে সুষ্পষ্টরূপে জানা যায় ১৯৪২ খ্রিস্টাব্দের জুলাই মাসে। এরপর তাঁকে মূলত হোমিওপ্যাথি এবং আয়ুর্বেদিক চিকিৎসা করানো হয়। কিন্তু এতে তার অবস্থার তেমন কোন উন্নতি হয়নি। সেই সময় তাঁকে ইউরোপে পাঠানো সম্ভব হলে নিউরো সার্জারি করা হত। কিন্তু দ্বিতীয় বিশ্বযুদ্ধের কারণে তা সম্ভব হয়ে উঠেনি। ১৯৪২ সালের শেষের দিকে তিনি মানসিক ভারসাম্যও হারিয়ে ফেলেন। এরপর নজরুল পরিবার ভারতে নিভৃত সময় কাটাতে থাকে। ১৯৫২ সাল পর্যন্ত তারা নিভৃতে ছিলেন। ১৯৫২ খ্রিস্টাব্দে কবি ও কবিপত্নীকে রাঁচির এক মানসিক হাসপাতালে পাঠানো হয়। এই উদ্যোগে অগ্রণী ভূমিকা পালন করেছিল নজরুলের আরোগ্যের জন্য গঠিত একটি সংগঠন যার নাম ছিল নজরুল চিকিৎসা কমিটি, এছাড়া তৎকালীন ভারতের বিখ্যাত রাজনীতিবিদ শ্যামাপ্রসাদ মুখোপাধ্যায় সহযোগিতা করেছিলেন। কবি চার মাস রাঁচিতে ছিলেন।

এরপর ১৯৫৩ খ্রিস্টাব্দের মে মাসে নজরুল ও প্রমীলা দেবীকে চিকিৎসার জন্য লন্ডন পাঠানো হয়। মে ১০ তারিখে লন্ডনের উদ্দেশ্যে হাওড়া রেলওয়ে স্টেশন ছাড়েন। লন্ডন পৌঁছানোর পর বেশ কয়েকজন বিশেষজ্ঞ চিকিৎসক তার রোগ নির্ণয়ের চেষ্টা করেন। এদের মধ্যে ছিলেন: রাসেল ব্রেইন, উইলিয়াম সেজিয়েন্ট এবং ম্যাককিস্ক- তারা তিনবার নজরুলের সাথে দেখা করেন। প্রতিটি সেশনের সময় তারা ২৫০ পাউন্ড করে পারিশ্রমিক নিয়েছিলেন। রাসেল ব্রেইনের মতে নজরুলের রোগটি ছিল দুরারোগ্য বলতে গেলে আরোগ্য করা ছিল ছিল অসম্ভব। একটি গ্রুপ নির্ণয় করেছিল যে নজরুল "ইনভল্যুশনাল সাইকোসিস" রোগে ভুগছেন। এছাড়া কলকাতায় বসবাসরত ভারতীয় চিকিৎসকরাও আলাদা একটি গ্রুপ তৈরি করেছিলেন। উভয় গ্রুপই এই ব্যাপারে একমত হয়েছিল যে, রোগের প্রাথমিক পর্যায়ের চিকিৎসা ছিল খুবই অপ্রতুল ও অপর্যাপ্ত। লন্ডনে অবস্থিত লন্ডন ক্লিনিকে কবির এয়ার এনসেফালোগ্রাফি নামক এক্স-রে করানো হয়। এতে দেখা যায় তাঁর মস্তিষ্কের ফ্রন্টাল লোব সঙ্কুচিত হয়ে গেছে। ড: ম্যাককিস্কের মত বেশ কয়েকজন চিকিৎসক একটি পদ্ধতি প্রয়োগকে যথোপযুক্ত মনে করেন যার নাম ছিল ম্যাককিস্ক অপারেশন। অবশ্য ড: ব্রেইন এর বিরোধিতা করেছিলেন।

এই সময় নজরুলের মেডিকেল রিপোর্ট ভিয়েনার বিখ্যাত চিকিৎসকদের কাছে পাঠানো হয়। এছাড়া ইউরোপের অন্যান্য গুরুত্বপূর্ণ স্থানেও পাঠানে হয়েছিল। জার্মানির বন বিশ্ববিদ্যালয়ের নিউরোসার্জন অধ্যাপক রোঁয়েন্টগেন ম্যাককিস্ক অপারেশনের বিরোধিতা করেন। ভিয়েনার চিকিৎসকরাও এই অপারেশনের ব্যাপারে আপত্তি জানান। তারা সবাই এক্ষেত্রে অন্য আরেকটি পরীক্ষার কথা বলেন যাতে মস্তিষ্কের রক্তবাহগুলির মধ্যে এক্স-রেতে দৃশ্যমান রং ভরে রক্তবাহগুলির ছবি তোলা হয় (সেরিব্রাল অ্যানজিওগ্রাফি)- কবির শুভাকাঙ্খীদের সিদ্ধান্ত মোতাবেক তাকে ভিয়েনার চিকিৎসক ডঃ হ্যান্স হফের অধীনে ভর্তি করানো হয়। এই চিকিৎসক নোবেল বিজয়ী চিকিৎসক জুলিয়াস ওয়েগনার-জাউরেগের অন্যতম ছাত্র। ১৯৫৩ খ্রিস্টাব্দের ৯ ডিসেম্বর কবিকে পরীক্ষা করানো হয়। এর ফলাফল থেকে ড. হফ বলেন যে, কবি নিশ্চিতভাবে পিক্‌স ডিজিজ নামক একটি নিউরনঘটিত সমস্যায় ভুগছেন। এই রোগে আক্রান্তদের মস্তিষ্কের ফ্রন্টাল ও পার্শ্বীয় লোব সঙ্কুচিত হয়ে যায়। তিনি আরও বলেন বর্তমান অবস্থা থেকে কবিকে আরোগ্য করে তোলা অসম্ভব। ১৯৫৩ খ্রিস্টাব্দের ২৭ ডিসেম্বর তারিখে কলকাতার দৈনিক যুগান্তর পত্রিকা ভিয়েনায় নজরুল নামে একটি প্রবন্ধ ছাপায় যার লেখক ছিলেন ডঃ অশোক বাগচি- তিনি উচ্চ শিক্ষার জন্য ভিয়েনায় অবস্থান করছিলেন এবং নজরুলের চিকিৎসা সম্বন্ধে প্রত্যক্ষ জ্ঞান অর্জন করেছিলেন। যাহোক, ব্রিটিশ চিকিৎসকরা নজরুলের চিকিৎসার জন্য বড় অঙ্কের ফি চেয়েছিল যেখানে ইউরোপের অন্য অংশের কোন চিকিৎসকই ফি নেননি। অচিরেই নজরুল ইউরোপ থেকে দেশে ফিরে আসেন। এর পরপরই পশ্চিমবঙ্গের মুখ্যমন্ত্রী ডঃ বিধান চন্দ্র রায় ভিয়েনা যান এবং ড. হ্যান্স হফের কাছে বিস্তারিত শোনেন। নজরুলের সাথে যারা ইউরোপ গিয়েছিলেন তারা সবাই ১৯৫৩ সালের ১৪ ডিসেম্বর রোম থেকে দেশের উদ্দেশ্যে যাত্রা করেন।[১১]
বাংলাদেশে আগমন ও প্রয়াণ
১৯৭৬ খ্রিস্টাব্দে নজরুলকে বাংলাদেশের নাগরিকত্ব প্রদানের সরকারী আদেশের প্রতিলিপি

১৯৭১ খ্রিস্টাব্দে বাংলাদেশের স্বাধীনতা যুদ্ধে বাঙালিদের বিজয় লাভের মাধ্যমে বাংলাদেশ নামে একটি স্বাধীন রাষ্ট্র প্রতিষ্ঠা লাভ করে। ১৯৭২ খ্রিস্টাব্দের ২৪ মে তারিখে ভারত সরকারের অনুমতিক্রমে কবি নজরুলকে সপরিবারে বাংলাদেশে নিয়ে আসা হয়। বাংলাদেশের তৎকালীন রাষ্ট্রপতি শেখ মুজিবুর রহমান এক্ষেত্রে বিশেষ উদ্যোগ নিয়েছিলেন। কবির বাকি জীবন বাংলাদেশেই কাটে। ১৯৭৬ খ্রিস্টাব্দে নজরুলকে স্বাধীন বাংলাদেশের নাগরিকত্ব প্রদানের সরকারী আদেশ জারী করা হয়।

এরপর যথেষ্ট চিকিৎসা সত্ত্বেও নজরুলের স্বাস্থ্যের বিশেষ কোন উন্নতি হয়নি। ১৯৭৪ খ্রিস্টাব্দে কবির সবচেয়ে ছোট ছেলে এবং বিখ্যাত গিটারবাদক কাজী অনিরুদ্ধ মৃত্যুবরণ করে। ১৯৭৬ সালে নজরুলের স্বাস্থ্যেরও অবনতি হতে শুরু করে। জীবনের শেষ দিনগুলো কাটে ঢাকার পিজি হাসপাতালে। ১৯৭৬ খ্রিস্টাব্দের ২৯ আগস্ট তারিখে তিনি মৃত্যুবরণ করেন। নজরুল তাঁর একটি গানে লিখেছেন, "মসজিদেরই কাছে আমায় কবর দিয়ো ভাই / যেন গোরের থেকে মুয়াজ্জিনের আযান শুনতে পাই":- কবির এই ইচ্ছার বিষয়টি বিবেচনা করে কবিকে ঢাকা বিশ্ববিদ্যালয় কেন্দ্রীয় মসজিদের পাশে সমাধিস্থ করার সিদ্ধান্ত নেয়া হয় এবং সে অনুযায়ী তাঁর সমাধি রচিত হয়।
ঢাকা বিশ্ববিদ্যালয় মসজিদের পাশে অন্তিম শয়নে কবি নজরুল ইসলাম

তাঁর জানাজার নামাজে ১০ হাজারের মত মানুষ অংশ নেয়। জানাজা নামায আদায়ের পর রাষ্ট্রপতি আবু সাদাত মোহাম্মদ সায়েম, মেজর জেনারেল জিয়াউর রহমান, রিয়াল এডমিরাল এম এইচ খান, এয়ার ভাইস মার্শাল এ জি মাহমুদ, মেজর জেনারেল দস্তগীর জাতীয় পতাকামণ্ডিত নজরুলের মরদেহ বহন করে সোহরাওয়ার্দী ময়দান থেকে বিশ্ববিদ্যালয় মসজিদ প্রাঙ্গনে নিয়ে যান।[১২] বাংলাদেশে তাঁর মৃত্যু উপলক্ষে দুই দিনের রাষ্ট্রীয় শোক দিবস পালিত হয়। আর ভারতের আইনসভায় কবির সম্মানে এক মিনিট নিরবতা পালন করা হয়।
সাহিত্যকর্ম
মূল নিবন্ধ: নজরুল রচনা তালিকা
কবিতা
মূল নিবন্ধ: নজরুলের কবিতা

১৯২১ সালের ডিসেম্বর মাসে কুমিল্লা থেকে কলকাতা ফেরার পথে নজরুল দুটি বৈপ্লবিক সাহিত্যকর্মের জন্ম দেন। এই দুটি হচ্ছে বিদ্রোহী কবিতা ও ভাঙ্গার গান সঙ্গীত। এগুলো বাংলা কবিতা ও গানের ধারাকে সম্পূর্ণ বদলে দিয়েছিল। বিদ্রোহী কবিতার জন্য নজরুল সবচেয়ে বেশি জনপ্রিয়তা অর্জন করেন। একই সময় রচিত আরেকটি বিখ্যাত কবিতা হচ্ছে কামাল পাশা- এতে ভারতীয় মুসলিমদের খিলাফত আন্দোলনের অসারতা সম্বন্ধে নজরুলে দৃষ্টিভঙ্গি এবং সমকালীন আন্তর্জাতিক ইতিহাস-চেতনার পরিচয় পাওয়া যায়। ১৯২২ সালে তাঁর বিখ্যাত কবিতা-সংকলন অগ্নিবীণা প্রকাশিত হয়। এই কাব্যগ্রন্থ বাংলা কবিতায় একটি নতুনত্ব সৃষ্টিতে সমর্থ হয়, এর মাধ্যমেই বাংলা কাব্যের জগতে পালাবদল ঘটে। প্রকাশের সঙ্গে সঙ্গে এর প্রথম সংস্করণ শেষ হয়ে গিয়েছিল। পরপর এর কয়েকটি নতুন সংস্করণ প্রকাশিত হয়। এই কাব্যগ্রন্থের সবচেয়ে সাড়া জাগানো কবিতাগুলোর মধ্যে রয়েছে: "প্রলয়োল্লাস, আগমনী, খেয়াপারের তরণী, শাত-ইল্‌-আরব, বিদ্রোহী, কামাল পাশা" ইত্যাদি। এগুলো বাংলা কবিতার মোড় ঘুরিয়ে দিয়েছিল। তাঁর শিশুতোষ কবিতা বাংলা কবিতায় এনেছে নান্দনিকতা খুকী ও কাঠবিড়ালি, লিচু-চোর, খাঁদু-দাদু ইত্যাদি তারই প্রমান। কবি তার মানুষ কবিতায় বলেছিলেন:
“ 	

পূজিছে গ্রন্থ ভণ্ডের দল মূর্খরা সব শোন/ মানুষ এনেছে গ্রন্থ, গ্রন্থ আনেনি মানুষ কোন
	”

তিনি কালী দেবিকে নিয়ে অনেক শ্যামা সঙ্গিত রচনা করেন, ইসলামী গজলও রচনা করেন।
সঙ্গীত
মূল নিবন্ধ: নজরুলগীতি

নজরুলের গানের সংখ্যা চার হাজারের অধিক। নজরুলের গান নজরুল সঙ্গীত নামে পরিচিত।
গদ্য রচনা, গল্প ও উপন্যাস

নজরুলের প্রথম গদ্য রচনা ছিল "বাউণ্ডুলের আত্মকাহিনী"। ১৯১৯ সালের মে মাসে এটি সওগাত পত্রিকায় প্রকাশিত হয়। সৈনিক থাকা অবস্থায় করাচি সেনানিবাসে বসে এটি রচনা করেছিলেন। এখান থেকেই মূলত তাঁর সাহিত্যিক জীবনের সূত্রপাত ঘটেছিল। এখানে বসেই বেশ কয়েকটি গল্প লিখেছেন। এর মধ্যে রয়েছে: "হেনা, ব্যথার দান, মেহের নেগার, ঘুমের ঘোরে"। ১৯২২ সালে নজরুলের একটি গল্প সংকলন প্রকাশিত হয় যার নাম ব্যথার দান- এছাড়া একই বছর প্রবন্ধ-সংকলন যুগবাণী প্রকাশিত হয়।
রাজনৈতিক দর্শন

সৈনিক জীবন ত্যাগ করে নজরুল বঙ্গীয় মুসলিম সাহিত্য সমিতির অফিসে মুজফ্‌ফর আহমদের সাথে বাস করছিলেন। মুজফ্‌ফর আহমদ ছিলেন এদেশে সমাজতান্ত্রিক আন্দোলন প্রতিষ্ঠার অগ্রদূত। এখান থেকেই তাই নজরুলের রাজনৈতিক চেতনার বিকাশ শুরু হয়। মুজফ্‌ফর আহমদের সাথে তিনি বিভিন্ন রাজনৈতিক সভা-সমিতি ও বক্তৃতায় অংশ নিতেন। এ সময় থেকেই সমাজতান্ত্রিক আদর্শের সাথে পরিচিত হন। ১৯১৭ সালে রাশিয়ার সমাজতান্ত্রিক বিপ্লব তাঁকে নানাভাবে প্রভাবিত করে। তাঁর লাঙ্গল ও গণবাণী পত্রিকায় তিনি প্রকাশ করেন সাম্যবাদী ও সর্বহারা কবিতাগুচ্ছ। এরই সাথে প্রকাশ করেছিলেন কমিউনিস্ট ইন্টারন্যাশনাল-এর অনুবাদ জাগ অনশন বন্দী ওঠ রে যত- তাঁর পত্রিকায় প্রকাশিত হয় রেড ফ্ল্যাগ-এর অবলম্বনে রচিত রক্তপতাকার গান।

তখন মহাত্মা গান্ধীর নেতৃত্বে অসহযোগ আন্দোলন এবং মাওলানা মোহাম্মদ আলী ও শওকত আলীর নেতৃত্বে খিলাফত আন্দোলন- অসহযোগ আন্দোলনের উদ্দেশ্য ছিল শান্তিপূর্ণ উপায়ে ভারতবর্ষ থেকে ইংরেজদের বিতারণ। আর খিলাফত আন্দোলনের উদ্দেশ্য ছিল তুরস্কে মধ্যযুগীয় সামন্ত শাসন ব্যবস্থা টিকিয়ে রাখা, কারণ এই সমন্বিত সুলতানী শাসন ব্যবস্থার প্রধান তথা তুরস্কের সুলতানকে প্রায় সকল মুসলমানরা মুসলিম বিশ্বের খলিফা জ্ঞান করতো। নজরুল এই দুটি আন্দোলনের আদর্শে বিশ্বাসী ছিলেন না। তিনি সশস্ত্র বিপ্লবের মাধ্যমে স্বাধীনতা তথা স্বরাজ অর্জনে বিশ্বাস করতেন যা মহাত্মা গান্ধীর দর্শনের বিপরীত ছিল। আবার মোস্তফা কামাল পাশার নেতৃত্বে তুরস্কের সালতানাত উচ্ছেদের মাধ্যমে নতুন তুরস্ক গড়ে তোলার আন্দোলনের প্রতি নজরুলের সমর্থন ছিল। তারপরও তিনি অসহযোগ ও খিলাফত আন্দোলন যোগ দিয়েছিলেন। এর কারণ, এই সংগ্রাম দুটি ভারতীয় হিন্দু মুসলমানদের সম্মিলিত সম্রাজ্যবাদ বিরোধী সংগ্রামের অবিচ্ছেদ্য অংশ হিসেবে বিবেচিত হচ্ছিল।

তবে সব দিক বিচারে নজরুল তার রাষ্ট্রীয় ধ্যান ধারণায় সবচেয়ে বেশি প্রভাবিত হয়েছিলেন কামাল পাশার দ্বারা। নজরুল ভেবেছিলেন তুরস্কের মুসলমানরা তাদের দেশে যা করতে পেরেছে ভারতীয় উপমহাদেশে কেন তা সম্ভব হবে না? গোড়ামী, রক্ষণশীলতা, ধর্মান্ধতা, কুসংস্কারের বিরুদ্ধে নজরুলের অবস্থান ছিল কঠোর। আর তার এই অবস্থানের পিছনে সবচেয়ে বড় প্রভাব ছিল কামাল পাশার। সে হিসেবে তাঁর জীবনের নায়ক ছিলেন কামাল পাশা। নজরুলও তার বিদ্রোহী জীবনে অনুরূপ ভূমিকা পালনের প্রচেষ্টা চালিয়েছিলেন। উল্লেখ্য ১৯২১ সনের সেপ্টেম্বর মাসে মুজফ্‌ফর আহমদ ও নজরুল তালতলা লেনের যে বাসায় ছিলেন সে বাড়িতেই ভারতের প্রথম সমাজতান্ত্রিক দল গঠিত হয়েছিল। ১৯১৭ সনের রাশিয়ার সমাজতান্ত্রিক বিপ্লবের মাধ্যমেও নজরুল প্রভাবিত হয়েছিলেন। কিন্তু তিনি নিজে কখনই এই দলের সদস্য হন নি, যদিও কমরেড মুজফ্‌ফর তাঁর ঘনিষ্ঠ বন্ধু ছিলেন আজীবন।

১৯২০ এর দশকের জাতীয় পরিষদের নির্বাচনে তিনি অংশগ্রহণের চেষ্টা করেন। প্রথমে কংগ্রেসে সমর্থন লাভের জন্য তিনি কলকাতা যান। কিন্তু কংগ্রেসের কাছ থেকে তেমন সাড়া না পেয়ে তিনি একাই নির্বাচন করার সিদ্ধান্ত নেন। নির্বাচনে তিনি তেমন সাফল্য পান নি। এরপর সাহিত্যের মাধ্যমে তাঁর রাজনৈতিক চিন্তার বহিঃপ্রকাশ অব্যাহত থাকলেও রাজনীতিতে সক্রিয় অংশগ্রহণ কমে যায়।[১৩]
সম্মাননা
কাজী নজরুল ইসলামের সম্মানে উৎসর্গিত কলকাতা মেট্রোর কবি নজরুল (গড়িয়া বাজার) মেট্রো স্টেশন।
ভারত

ভারতের পশ্চিমবঙ্গ রাজ্যের চুরুলিয়ায় "নজরুল অ্যাকাডেমি" নামে একটি বেসরকারি নজরুল-চর্চা কেন্দ্র আছে। চুরুলিয়ার কাছে আসানসোল মহানগরে ২০১২ সালে কাজী নজরুল বিশ্ববিদ্যালয় স্থাপিত হয়েছে।[১৪][১৫] আসানসোলের কাছেই দুর্গাপুর মহানগরের লাগোয়া আন্তর্জাতিক বিমানবন্দরটির নাম রাখা হয়েছে কাজী নজরুল ইসলাম আন্তর্জাতিক বিমানবন্দর।[১৬] উত্তর চব্বিশ পরগনা জেলায় অবস্থিত নেতাজি সুভাষচন্দ্র বসু আন্তর্জাতিক বিমানবন্দর থেকে রাজধানী কলকাতার যোগাযোগ-রক্ষাকারী প্রধান সড়কটির নাম রাখা হয়েছে কাজী নজরুল ইসলাম সরণি। কলকাতা মেট্রোর গড়িয়া বাজার মেট্রো স্টেশনটির নাম রাখা হয়েছে "কবি নজরুল মেট্রো স্টেশন"।

১৯৪৫ সালে কলকাতা বিশ্ববিদ্যালয় কর্তৃক বাংলা সাহিত্যের সর্বোচ্চ পুরস্কার জগত্তারিণী স্বর্ণপদক নজরুলকে প্রদান করা হয়। ১৯৬০ সালে ভারতের তৃতীয় সর্বোচ্চ বেসামরিক সম্মাননা পদ্মভূষণে ভূষিত করা হয়।[১৭]
বাংলাদেশ

কাজী নজরুল ইসলামকে বাংলাদেশ রাষ্ট্রের জাতীয় কবির মর্যাদা দেওয়া হয়।[১৮][১৯] তাঁর রচিত "চল্‌ চল্‌ চল্‌, ঊর্ধগগনে বাজে মাদল" বাংলাদেশের রণসংগীত হিসাবে গৃহীত। নজরুলের জন্ম ও মৃত্যুবার্ষিকী প্রতি বছর বিশেষভাবে উদযাপিত হয়। নজরুলের স্মৃতিবিজড়িত ত্রিশালে (বাংলাদেশের ময়মনসিংহ জেলায়) ২০০৫ সালে জাতীয় কবি কাজী নজরুল ইসলাম বিশ্ববিদ্যালয় নামক সরকারি বিশ্ববিদ্যালয় প্রতিষ্ঠিত হয়েছে। বাংলাদেশের রাজধানী ঢাকায় কবির স্মৃতিতে নজরুল একাডেমি, বুলবুল ললিতকলা একাডেমী ও শিশু সংগঠন বাংলাদেশ নজরুল সেনা স্থাপিত হয়। এছাড়া সরকারিভাবে স্থাপিত হয়েছে গবেষণা প্রতিষ্ঠান নজরুল ইন্সটিটিউট- ঢাকা শহরের একটি প্রধান সড়কের নাম রাখা হয়েছে কাজী নজরুল ইসলাম এভিনিউ।

বাংলা সাহিত্য এবং সংস্কৃতিতে তাঁর বিশেষ অবদানের স্বীকৃতিস্বরূপ ১৯৭৪ খ্রিস্টাব্দের ৯ ডিসেম্বর তারিখে ঢাকা বিশ্ববিদ্যালয় তাঁকে সম্মানসূচক ডি.লিট উপাধিতে ভূষিত করে। বিশ্ববিদ্যালয়ের এক সমাবর্তনে তাঁকে এই উপাধি প্রদান করা হয়। ১৯৭৬ খ্রিস্টাব্দের জানুয়ারি মাসে বাংলাদেশ সরকার কবিকে বাংলাদেশের নাগরিকত্ব প্রদান করে। একই বছরের ২১ ফেব্রুয়ারিতে তাঁকে একুশে পদকে ভূষিত করা হয়।[৮] একুশে পদক বাংলাদেশের সবচেয়ে সম্মানসূচক পদক হিসেবে বিবেচিত হয়ে থাকে।

    বাংলাদেশ চলচ্চিত্র উন্নয়ন কর্পোরেশন বা বিএফডিসি-তে অবস্থিত স্মারক ভাস্কর্য।

    নজরুল স্কয়ার, ডিসি হিল, চট্টগ্রাম।

তথ্যসূত্র

রফিকুল ইসলাম (জানুয়ারি ২০০৩)। "ইসলাম, কাজী নজরুল"। in সিরাজুল ইসলাম। বাংলাপিডিয়া (বাংলা ভাষায়) (অনলাইন সংস্করণ)। ঢাকা: এশিয়াটিক সোসাইটি বাংলাদেশ। আইএসবিএন 984-32-0576-6। সংগৃহীত জুলাই ১৩, ২০১৫।
তালুকদার, রেজাউল করিম (১৯৯৪)। Nazrul, the gift of the century (ইংরেজি ভাষায়)। ঢাকা: Manan। পৃ: ১২১। আইএসবিএন 9848156003। "১৯৭৬ সালে কাজী নজরুলকে বাংলাদেশের নাগরিকত্ব প্রদান করা হয়."
আমিন, এস. এন. (১ জানুয়ারি ১৯৯৬)। The World of Muslim Women in Colonial Bengal, 1876–1939 [ঔপনিবেশিক বাংলার মুসলিম নারীদের বিশ্ব, ১৮৭৬-১৯৩৯] (ইংরেজি ভাষায়)। ব্রিল পাবলিশার। পৃ: ১৫৯। আইএসবিএন 9004106421।
মাহমুদুল হাসান হিমেল (২৮ মে ২০১৫)। "Nazrul's humanist vision" [নজরুলের মানবতাবাদী দর্শন]। dhakacourier.com.bd (ইংরেজি ভাষায়) (ঢাকা কুরিয়ার)।
Farooq, Dr. Mohammad Omar (২০০৭-০৩-১০)। "Nazrul's Illness and Treatment" (HTML)। Nazrul.org (March 2007)। সংগৃহীত ২০০৭-০৩-১০।
Chaudhuri, Dilip (২০০৬-০৯-২২)। "Nazrul Islam: The unparalleled lyricist and composer of Bengal" (HTML)। প্রেস ইনফরমেশন ব্যুরো, ভারত সরকার। সংগৃহীত ২০০৬-০৯-২২।
কাজী নজরুল ইসলাম (১৮৯৯-১৯৭৬) - রফিকুল ইসলাম; কলকাতার সাহিত্যম্‌ প্রকাশনী থেকে প্রকাশিত নজরুল শ্রেষ্ঠ সংকলনে এই প্রবন্ধটি সংযুক্ত আছে।
"Nazrul's death anniversary today"। দ্য ডেইলি স্টার (ইংরেজি ভাষায়)। সংগৃহীত ৫ মার্চ ২০১৬।
নজরুল জীবনে নারী ও প্রেম; ড. আবুল আজাদ
হুদা, মোহাম্মদ নুরুল (২০০০)। "Nazrul's Personlore"। in মোহাম্মদ নুরুল হুদা। Nazrul: An Evaluation [নজরুল: একটি মূল্যায়ন] (ইংরেজি ভাষায়)। ঢাকা: নজরুল ইনস্টিটিউট। পৃ: ৩০৬–৩০৭। আইএসবিএন 984-555-167-X।
১. মুজাফফর আহমদ, কাজী নজরুল ইসলাম স্মৃতিকথা [কলকাতা, ভারত: ন্যাশনাল বুক এজেন্সি, ১০ম মুদ্রণ, ১৯৯৮] ২. রফিকুল ইসলাম, নজরুল জীবনী [বাংলা বিভাগ, ঢাকা বিশ্ববিদ্যালয়, মে ১৯৭২]; ৩. সুশীলকুমার গুপ্ত, নজরুল চরিত-মানুষ [কলকাতা, ভারত: ডে'স পাবলিশিং, ১৯৯০]
ঢাকা বিশ্ববিদ্যালয়ের ৮০ বছর, রফিকুল ইসলাম; পৃষ্ঠা: ২৭১
http://www.thedailystar.net/magazine/2010/05/03/tribute.htm
"Private education Bill passed amidst Opposition walkout" [বিরোধীদের ওয়াকআউটের মধ্যে বেসরকারী শিক্ষা বিল পাস]। দ্য স্টেটসম্যান (ইংরেজি ভাষায়)। ৬ জুলাই ২০১২। সংগৃহীত ৭ জুলাই ২০১২।
"Bill passed to set up private varsity"। এশিয়ান এজ (ইংরেজি ভাষায়)। ৭ জুলাই ২০১২। সংগৃহীত ৭ জুলাই ২০১২।
"Mamata proposes to name new airport as Kazi Nazrul Islam international airport" [মমতা নতুন বিমানবন্দরের নাম হিসেবে কাজী নজরুল ইসলাম আন্তর্জাতিক বিমানবন্দর করার প্রস্তাব করেন] (ইংরেজি ভাষায়)। টাইমস অব ইন্ডিয়া। ২০১৩-০৫-২৫। সংগৃহীত ২০১৩-০৯-২০।
কামাল, সাজীদ (২০০০)। "Kazi Nazrul Islam: A Chronology of Life"। in মোহাম্মদ নুরুল হুদা। Nazrul: An Evaluation [নজরুল: একটি মূল্যায়ন]। ঢাকা: নজরুল ইনস্টিটিউট। পৃ: ৩২৬। আইএসবিএন 984-555-167-X।
"Nazrul . . . in the eyes of Benoykumar"। The Daily Star। সংগৃহীত ২৬ ফেব্রুয়ারি ২০১৬।

    "Kazi Nazrul Islam: Rebel and Lover"। Kazi Nazrul Islam: Rebel and Lover। সংগৃহীত ২৭ ফেব্রুয়ারি ২০১৬।

আরো দেখুন

    নজরুলগীতি
    নজরুল রচনা তালিকা

বহিঃসংযোগ
প্রবেশদ্বার আইকন 	কাজী নজরুল ইসলাম প্রবেশদ্বার
	উইকিমিডিয়া কমন্সে কাজী নজরুল ইসলাম সংক্রান্ত মিডিয়া রয়েছে।

    কাজী নজরুল ইসলাম - বাংলাপিডিয়া
    কাজী নজরুল ইসলাম
    কাজী নজরুল ইসলামের বইসমগ্র

[দেখাও]

    দে স 

নজরুল সাহিত্যকর্ম
[দেখাও]

    দে স 

বাংলার নবজাগরণ
[দেখাও]

    দে স 

পদ্মভূষণ পুরস্কার প্রাপক (১৯৬০-৬৯)
বিষয়শ্রেণীসমূহ:

    স্বাক্ষরের সাথে জীবনী১৮৯৯-এ জন্ম১৯৭৬-এ মৃত্যুবাঙালি কবিবাঙালি গীতিকারবাঙালি সুরকারবাঙালি ছোটগল্পকারবাঙালি ঔপন্যাসিকবাঙালি চলচ্চিত্র অভিনেতাএকুশে পদক বিজয়ীস্বাধীনতা পুরস্কার বিজয়ীমুসলিম কবিকাজী নজরুল ইসলামবাংলার নবজাগরণে যুক্ত ব্যক্তিবাংলাদেশী সুন্নি মুসলিমবর্ধমান জেলার ব্যক্তিত্ববিদ্রোহী কবি

পরিভ্রমণ বাছাইতালিকা

    আপনি সংযুক্ত নন
    আলাপ
    অবদান
    অ্যাকাউন্ট তৈরি করুন
    প্রবেশ

    নিবন্ধ
    আলোচনা

    পড়ুন
    উৎস দেখুন
    ইতিহাস দেখুন

অনুসন্ধান

    প্রধান পাতা
    সম্প্রদায়ের প্রবেশদ্বার
    সম্প্রদায়ের আলোচনাসভা
    সাম্প্রতিক পরিবর্তন
    অজানা যেকোনো পাতা
    সাহায্য
    দান করুন

মুদ্রণ/রপ্তানি

    বই তৈরি করুন
    PDF ডাউনলোড
    ছাপার যোগ্য সংস্করণ

অন্যান্য প্রকল্পে

    উইকিমিডিয়া কমন্স

সরঞ্জাম

    সংযোগকারী পৃষ্ঠাসমূহ
    সম্পর্কিত পরিবর্তন
    আপলোড
    বিশেষ পৃষ্ঠাসমূহ
    স্থায়ী সংযোগ
    পাতার তথ্য
    উইকিউপাত্ত আইটেম
    এই নিবন্ধটি উদ্ধৃত করুন
    সংক্ষিপ্ত ইউআরএল
আন্তঃউইকি সংযোগ সম্পাদনা

    এ পৃষ্ঠায় শেষ পরিবর্তন হয়েছিল ১৮:৫৭টার সময়, ৪ আগস্ট ২০১৭ তারিখে।
    লেখাগুলো ক্রিয়েটিভ কমন্স অ্যাট্রিবিউশন/শেয়ার-আলাইক লাইসেন্সের আওতাভুক্ত; এর সাথে বাড়তি শর্ত প্রযোজ্য হতে পারে। এই সাইট ব্যবহার করার মাধ্যমে, আপনি এটি ব্যবহারের শর্তাবলী ও এর গোপনীয়তা নীতির সাথে সম্মত হচ্ছেন। উইকিপিডিয়া, অলাভজনক সংস্থা উইকিমিডিয়া ফাউন্ডেশনের একটি নিবন্ধিত ট্রেডমার্ক।

    গোপনীয়তার নীতি
    উইকিপিডিয়া বৃত্তান্ত
    দাবিত্যাগ
    উন্নয়নকারী
    কুকির বিবৃতি
    মোবাইল সংস্করণ

    Wikimedia Foundation	
    Powered by MediaWiki	



সাম্যবাদী
</h1>
<div class="author-name">
    <a href="/nazrulislam/">কাজী নজরুল ইসলাম</a>
</div>

    <div class="post-content noselect">
        <p>গাহি সাম্যের গান-<br />যেখানে আসিয়া এক হয়ে গেছে সব বাধা-ব্যবধান<br />যেখানে মিশছে হিন্দু-বৌদ্ধ-মুস্‌লিম-ক্রীশ্চান।<br />গাহি সাম্যের গান!<br />কে তুমি? পার্সী? জৈন? ইহুদী? সাঁওতাল, ভীল, গারো?<br />কন্ফুসিয়াস? চার্বআখ চেলা? ব’লে যাও, বলো আরো!<br />বন্ধু, যা-খুশি হও,<br />পেটে পিঠে কাঁধে মগজে যা খুশি পুঁথি ও কেতাব বও,<br />কোরান-পুরাণ-বেদ-বেদান্ত-বাইবেল-ত্রিপিটক-<br />জেন্দাবেস্তা-গ্রন্থসাহেব প’ড়ে যাও, যত সখ-<br />কিন্তু, কেন এ পন্ডশ্রম, মগজে হানিছ শূল?<br />দোকানে কেন এ দর কষাকষি? -পথে ফুটে তাজা ফুল!<br />তোমাতে রয়েছে সকল কেতাব সকল কালের জ্ঞান,<br />সকল শাস্র খুঁজে পাবে সখা, খুলে দেখ নিজ প্রাণ!<br />তোমাতে রয়েছে সকল ধর্ম, সকল যুগাবতার,<br />তোমার হৃষয় বিশ্ব-দেউল সকল দেবতার।<br />কেন খুঁজে ফের’ দেবতা ঠাকুর মৃত পুঁথি -কঙ্কালে?<br />হাসিছেন তিনি অমৃত-হিয়ার নিভৃত অন্তরালে!</p>
<br /><p>বন্ধু, বলিনি ঝুট,<br />এইখানে এসে লুটাইয়া পড়ে সকল রাজমুকুট।<br />এই হৃদ্য়ই সে নীলাচল, কাশী, মথুরা, বৃন্দাবন,<br />বুদ্ধ-গয়া এ, জেরুজালেম্‌ এ, মদিনা, কাবা-ভবন,<br />মস্‌জিদ এই, মন্দির এই, গির্জা এই হৃদয়,<br />এইখানে ব’সে ঈসা মুসা পেল সত্যের পরিচয়।<br />এই রণ-ভূমে বাঁশীর কিশোর গাহিলেন মহা-গীতা,<br />এই মাঠে হ’ল মেষের রাখাল নবীরা খোদার মিতা।<br />এই হৃদয়ের ধ্যান গুহা মাঝে বসিয়া শাক্যমুনি<br />ত্যজিল রাজ্য মানবের মহাবেদনার ডাক শুনি’।<br />এই কন্দরে আরব-দুলাল শুনিতেন আহবান,<br />এইখানে বসি’ গাহিলেন তিনি কোরানের সাম-গান!<br />মিথ্যা শুনিনি ভাই,<br />এই হৃদয়ের চেয়ে বড় কোনো মন্দির-কাবা নাই।</p>
    </div>
    
    
কবিতা
বল বীর-
বল উন্নত মম শির!
শির নেহারী' আমারি নতশির ওই শিখর হিমাদ্রীর!
বল বীর-
বল মহাবিশ্বের মহাকাশ ফাড়ি'
চন্দ্র সূর্য্য গ্রহ তারা ছাড়ি'
ভূলোক দ্যূলোক গোলোক ভেদিয়া
খোদার আসন ‘আরশ’ ছেদিয়া,
উঠিয়াছি চির-বিস্ময় আমি বিশ্ববিধাতৃর!
মম ললাটে রুদ্র ভগবান জ্বলে রাজ-রাজটীকা দীপ্ত জয়শ্রীর!
বল বীর-
আমি চির-উন্নত শির! আমি চিরদুর্দম, দূর্বিনীত, নৃশংস,
মহাপ্রলয়ের আমি নটরাজ, আমি সাইক্লোন, আমি ধ্বংস!
আমি মহাভয়, আমি অভিশাপ পৃথ্বীর,
আমি দূর্বার,
আমি ভেঙে করি সব চুরমার!
আমি অনিয়ম উচ্ছৃঙ্খল,
আমি দ’লে যাই যত বন্ধন, যত নিয়ম কানুন শৃঙ্খল!
আমি মানি না কো কোন আইন,
আমি ভরা-তরী করি ভরা-ডুবি, আমি টর্পেডো, আমি ভীম ভাসমান মাইন!
আমি ধূর্জটী, আমি এলোকেশে ঝড় অকাল-বৈশাখীর
আমি বিদ্রোহী, আমি বিদ্রোহী-সুত বিশ্ব-বিধাতৃর!
বল বীর-
চির-উন্নত মম শির! আমি ঝঞ্ঝা, আমি ঘূর্ণি,
আমি পথ-সম্মুখে যাহা পাই যাই চূর্ণি’।
আমি নৃত্য-পাগল ছন্দ,
আমি আপনার তালে নেচে যাই, আমি মুক্ত জীবনানন্দ।
আমি হাম্বীর, আমি ছায়ানট, আমি হিন্দোল,
আমি চল-চঞ্চল, ঠমকি’ ছমকি’
পথে যেতে যেতে চকিতে চমকি’
ফিং দিয়া দেই তিন দোল্‌;
আমি চপোলা-চপোল হিন্দোল।
আমি তাই করি ভাই যখন চাহে এ মন যা’,
করি শত্রুর সাথে গলাগলি, ধরি মৃত্যুর সাথে পাঞ্জা,
আমি উন্মাদ, আমি ঝঞ্ঝা!
আমি মহামারী, আমি ভীতি এ ধরীত্রির;
আমি শাসন-ত্রাসন, সংহার আমি উষ্ণ চির অধীর।
বল বীর-
আমি চির-উন্নত শির! আমি চির-দূরন্ত দুর্মদ
আমি দূর্দম মম প্রাণের পেয়ালা হর্দম্‌ হ্যায় হর্দম্‌ ভরপুর্‌ মদ। আমি হোম-শিখা, আমি সাগ্নিক জমদগ্নি,
আমি যজ্ঞ, আমি পুরোহিত, আমি অগ্নি।
আমি সৃষ্টি, আমি ধ্বংস, আমি লোকালয়, আমি শ্মশান,
আমি অবসান, নিশাবসান। আমি ঈন্দ্রাণী-সুত হাতে চাঁদ ভালে সূর্য
মম এক হাতে বাঁকা বাঁশের বাঁশরী আর হাতে রণ তূর্য; আমি কৃষ্ণ-কন্ঠ, মন্থন-বিষ পিয়া ব্যথা বারিধির।
আমি ব্যোমকেশ, ধরি বন্ধন-হারা ধারা গঙ্গোত্রীর।
বল বীর-
চির-উন্নত মম শির! আমি সন্ন্যাসী, সুর সৈনিক,
আমি যুবরাজ, মম রাজবেশ ম্লান গৈরিক।
আমি বেদুইন, আমি চেঙ্গিস,
আমি আপনারে ছাড়া করি না কাহারে কূর্ণিশ।
আমি বজ্র, আমি ঈষাণ-বিষানে ওঙ্কার,
আমি ইস্রাফিলের শৃঙ্গার মহা-হুঙ্কার,
আমি পিনাক-পাণির ডমরু ত্রিশুল, ধর্মরাজের দন্ড,
আমি চক্র-মহাশঙ্খ, আমি প্রণব-নাদ প্রচন্ড!
আমি ক্ষ্যাপা দুর্বাসা, বিশ্বামিত্র-শিষ্য,
আমি দাবানল-দাহ, দহন করিব বিশ্ব।
আমি প্রাণ-খোলা হাসি উল্লাস, -আমি সৃষ্টি-বৈরী মহাত্রাস
আমি মহাপ্রলয়ের দ্বাদশ রবির রাহু-গ্রাস!
আমি কভু প্রশান্ত, -কভু অশান্ত দারুণ স্বেচ্ছাচারী,
আমি অরুণ খুনের তরুণ, আমি বিধির দর্পহারী!
আমি প্রভঞ্জনের উচ্ছাস, আমি বারিধির মহাকল্লোল,
আমি উজ্জ্বল, আমি প্রোজ্জ্বল,
আমি উচ্ছল জল-ছল-ছল, চল ঊর্মির হিন্দোল-দোল!- আমি বন্ধনহারা কুমারীর বেনী, তন্বী নয়নে বহ্নি,
আমি ষোড়শীর হৃদি-সরসিজ প্রেম উদ্দাম, আমি ধন্যি! আমি উন্মন, মন-উদাসীর,
আমি বিধবার বুকে ক্রন্দন-শ্বাস, হা-হুতাশ আমি হুতাশীর।
আমি বঞ্চিত ব্যথা পথবাসী চির গৃহহারা যত পথিকের,
আমি অবমানিতের মরম-বেদনা, বিষ-জ্বালা, প্রিয় লাঞ্ছিত বুকে গতি ফের
আমি অভিমানী চির ক্ষূব্ধ হিয়ার কাতরতা, ব্যাথা সূনিবিড়,
চিত চুম্বন-চোর-কম্পন আমি থর থর থর প্রথম পরশ কুমারীর!
আমি গোপন-প্রিয়ার চকিত চাহনি, ছল ক’রে দেখা অনুখন,
আমি চপল মেয়ের ভালোবাসা, তাঁর কাঁকণ-চুড়ির কন্‌-কন্‌।
আমি চির শিশু, চির কিশোর,
আমি যৌবন-ভীতু পল্লীবালার আঁচর কাচুলি নিচোর!
আমি উত্তর-বায়ু মলয়-অনিল উদাস পূরবী হাওয়া,
আমি পথিক-কবির গভীর রাগিণী, বেণু-বীণে গান গাওয়া।
আমি আকুল নিদাঘ-তিয়াসা, আমি রৌদ্র-রুদ্র রবি
আমি মরু-নির্ঝর ঝর-ঝর, আমি শ্যামলিমা ছায়াছবি!
আমি তুরীয়ানন্দে ছুটে চলি, এ কি উন্মাদ আমি উন্মাদ!
আমি সহসা আমারে চিনেছি, আমার খুলিয়া গিয়াছে সব বাঁধ! আমি উত্থান, আমি পতন, আমি অচেতন চিতে চেতন,
আমি বিশ্বতোরণে বৈজয়ন্তী, মানব-বিজয়-কেতন।
ছুটি ঝড়ের মতন করতালী দিয়া
স্বর্গ মর্ত্য-করতলে,
তাজী বোর্‌রাক্‌ আর উচ্চৈঃশ্রবা বাহন আমার
হিম্মত-হ্রেষা হেঁকে চলে! আমি বসুধা-বক্ষে আগ্নেয়াদ্রী, বাড়ব বহ্নি, কালানল,
আমি পাতালে মাতাল, অগ্নি-পাথার-কলরোল-কল-কোলাহল!
আমি তড়িতে চড়িয়া, উড়ে চলি জোড় তুড়ি দিয়া দিয়া লম্ফ,
আমি ত্রাস সঞ্চারি’ ভুবনে সহসা, সঞ্চারি ভূমিকম্প। ধরি বাসুকির ফণা জাপটি’-
ধরি স্বর্গীয় দূত জিব্রাইলের আগুনের পাখা সাপটি’। আমি দেবশিশু, আমি চঞ্চল,
আমি ধৃষ্ট, আমি দাঁত দিয়া ছিঁড়ি বিশ্ব-মায়ের অঞ্চল!
আমি অর্ফিয়াসের বাঁশরী,
মহা-সিন্ধু উতলা ঘুম্‌ঘুম্‌
ঘুম্‌ চুমু দিয়ে করি নিখিল বিশ্বে নিঝ্‌ঝুম
মম বাঁশরীর তানে পাশরি’।
আমি শ্যামের হাতের বাঁশরী। আমি রুষে উঠে যবে ছুটি মহাকাশ ছাপিয়া,
ভয়ে সপ্ত নরক হাবিয়া দোযখ নিভে নিভে যায় কাঁপিয়া!
আমি বিদ্রোহ-বাহী নিখিল অখিল ব্যাপিয়া! আমি শ্রাবণ-প্লাবন-বন্যা,
কভু ধরনীরে করি বরণীয়া, কভু বিপুল ধ্বংস ধন্যা-
আমি ছিনিয়া আনিব বিষ্ণু-বক্ষ হইতে যুগল কন্যা!
আমি অন্যায়, আমি উল্কা, আমি শনি,
আমি ধূমকেতু জ্বালা, বিষধর কাল-ফণী!
আমি ছিন্নমস্তা চন্ডী, আমি রণদা সর্বনাশী,
আমি জাহান্নামের আগুনে বসিয়া হাসি পুষ্পের হাসি! আমি মৃন্ময়, আমি চিন্ময়,
আমি অজর অমর অক্ষয়, আমি অব্যয়!
আমি মানব দানব দেবতার ভয়,
বিশ্বের আমি চির-দুর্জয়,
জগদীশ্বর-ঈশ্বর আমি পুরুষোত্তম সত্য,
আমি তাথিয়া তাথিয়া মাথিয়া ফিরি স্বর্গ-পাতাল মর্ত্য!
আমি উন্মাদ, আমি উন্মাদ!!
আমি সহসা আমারে চিনেছি, আজিকে আমার খুলিয়া গিয়াছে সব বাঁধ!! আমি পরশুরামের কঠোর কুঠার,
নিঃক্ষত্রিয় করিব বিশ্ব, আনিব শান্তি শান্ত উদার!
আমি হল বলরাম স্কন্ধে,
আমি উপাড়ি' ফেলিব অধীন বিশ্ব অবহেলে নব সৃষ্টির মহানন্দে। মহাবিদ্রোহী রণ-ক্লান্ত
আমি সেই দিন হব শান্ত,
যবে উৎপীড়িতের ক্রন্দন-রোল, আকাশে বাতাসে ধ্বনিবে না,
অত্যাচারীর খড়গ কৃপাণ ভীম রণ-ভূমে রণিবে না -
বিদ্রোহী রণ-ক্লান্ত
আমি আমি সেই দিন হব শান্ত!
আমি বিদ্রোহী ভৃগু, ভগবান বুকে এঁকে দিই পদ-চিহ্ন,
আমি স্রষ্টা-সূদন, শোক-তাপ-হানা খেয়ালী বিধির বক্ষ করিব ভিন্ন!
আমি চির-বিদ্রোহী বীর 
আমি বিশ্ব ছাড়ায়ে উঠিয়াছি একা চির-উন্নত শির!
